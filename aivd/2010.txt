Jaarverslag 2010

und

rs

as

P

er

as adve

Mr. L. Einthoven, het eerste hoofd van de Binnenlandse Veiligheidsdienst (BVD), de voorloper van
de Algemene Inlichtingen- en Veiligheidsdienst (AIVD), was verantwoordelijk voor het devies en
het wapen van de dienst. Hij meende dat burgers zich in een democratie als de onze niet passief
moeten laten meedrijven met de golven van de geschiedenis, maar daarin een actieve rol moeten
spelen.
Dat werd: Per undas adversas. ‘Levende vissen zwemmen tegen de stroom in, alleen de dode drijven mee’. De spreuk symboliseert de instelling van de dienst: een actieve instelling, als het nodig
is tegen de stroom in, het oog gericht op bedreigingen van de nationale veiligheid.

Voorwoord
De risico’s en bedreigingen voor de nationale veiligheid van
Nederland kwamen in het afgelopen jaar vaker dan voorheen van buiten de landsgrenzen (exogeen). Deze risico’s
en bedreigingen vinden hun oorsprong in, bijvoorbeeld,
mondiale, geopolitieke en -economische ontwikkelingen,
in heimelijke strategische intenties van vreemde mogendheden en activiteiten van transnationale jihadistischterroristische netwerken. Ook werd geconstateerd dat deze
risico’s en dreigingen diffuser worden; zij kunnen zich
onverwacht snel, uit onverwachte hoek en op onverwachte
wijze manifesteren. Een voorbeeld hiervan is de recente
onrust in Noord-Afrika en het Midden-Oosten, die in
meerdere opzichten relevant is voor Nederland. Dit vereist
een voortdurende alertheid van de AIVD. Het vereist ook een
nieuwe focus en andere werkwijzen.
In 2010 heeft de AIVD de focus van zijn aandacht verlegd van
endogene naar exogene risico’s en dreigingen. Zo is gewerkt
aan het versterken van onze informatiepositie en opera­
tionele slagkracht in en met betrekking tot het buitenland,
onder andere door het versterken van de technologische
competenties en de IT-systemen van de AIVD. De in 2010
herziene focus heeft ook consequenties gehad voor de
informatievoorziening van de AIVD naar zijn partners: deze
is onder meer gericht op partners die een rol kunnen spelen
bij het voorkomen of reduceren van die exogene dreiging.
Het jaar 2010 is in bovenstaande zin te kenschetsen als een
transitiejaar. De medio 2009 in gang gezette reorganisatie
is in 2010 volledig geïmplementeerd, de focus is verlegd
en andere werkwijzen zijn ingevoerd. Dit alles om als AIVD
goed voorbereid en toegerust te zijn om de uitdagingen van
de komende jaren aan te kunnen.
Mr. Gerard Bouman,
Hoofd Algemene Inlichtingen- en Veiligheidsdienst

1

Inhoud
Voorwoord1
Doelstellingen AIVD 2010

2

5

1

Terrorisme
1.1 Jihadistisch-terroristische dreiging
1.2 Niet-jihadistisch terrorisme
1.3 Activiteiten en resultaten

7
7
9
10

2

Radicalisme en extremisme
2.1 Radicaal-islamitische bewegingen
2.2 Moluks activisme
2.3 Deradicalisering en ‘disengagement’
2.4 Extremisme 
2.5 Activiteiten en resultaten

13
13
14
14
14
16

3

Heimelijke inlichtingenactiviteiten van vreemde mogendheden
3.1 Vormen van heimelijke activiteiten en inmenging
3.2 Activiteiten en resultaten

19
19
21

4

Veiligheidsbevordering
4.1 Stelsel bewaken en beveiligen
4.2 Het Alerteringssysteem Terrorismebestrijding (ATb) en de vitale sectoren
4.3 Dreigingsappreciatie aanslagmiddelen (CBRNE)
4.4 Activiteiten en resultaten
4.5 Nationaal Bureau voor Verbindingsbeveiliging (NBV)

23
23
24
25
25
25

5

Proliferatie van massavernietigingswapens
5.1 De gezamenlijke Unit Contraproliferatie (UCP)
5.2 Activiteiten en resultaten

29
29
30

6

Inlichtingen buitenland 
6.1 Regionale ontwikkelingen
6.2 Activiteiten en resultaten

33
33
35

7

Vertrouwensfuncties en veiligheidsonderzoeken
7.1 Vertrouwensfuncties
7.2 Doorlooptijd en aantallen uitgevoerde veiligheidsonderzoeken
7.3 Weigeringen VGB en bezwaar en beroep
7.4 Overige ontwikkelingen

37
37
38
39
40

8

Verantwoording en toezicht
8.1 De Tweede Kamer
8.2 Commissie voor de Inlichtingen- en Veiligheidsdiensten van de Tweede Kamer (CIVD)
8.3 Commissie van Toezicht betreffende de Inlichtingen- en Veiligheidsdiensten (CTIVD)
8.4 De Raad voor de Inlichtingen- en Veiligheidsdiensten (RIV)

9

Wetgeving en juridische zaken 
47
9.1 Wijziging van de Wet op de inlichtingen- en veiligheidsdiensten 2002
47
9.2 Nationale veiligheid en de Wet veiligheidsonderzoeken in het Caribische deel van het Koninkrijk 47
9.3 Klachten
47
9.4 Verzoeken tot kennisneming
48
9.5 Notificatie
48

10 Organisatie, beleid en bedrijfsvoering
10.1 Organisatie-ontwikkeling
10.2 Bedrijfsvoering

43
43
44
45
45

51
51
51

Begrippenlijst52
Openbare publicaties 2010

55

Bijlage: Missie en taken van de AIVD

57

3

4

Doelstellingen AIVD 2010
In 2009 zijn de strategische doelstellingen van de AIVD vastgesteld voor de komende jaren. Deze waren in 2010 leidend
en bepalend voor alle processen en activiteiten van de AIVD.
Deze doelstellingen luiden als volgt.
De AIVD:
1. reduceert de risico’s voor de nationale veiligheid (onder
andere voorkomen van aanslagen);
2. onderkent tijdig relevante ontwikkelingen op zijn
werkterreinen;
3. zet ketenpartners aan tot handelen.
In het jaarplan 2010 is aangegeven dat de AIVD zijn
(schaarse) capaciteit wil inzetten op de onderwerpen die er
vanwege ontwikkelingen in het dreigingsniveau en vanwege
behoeftestelling door onze afnemers echt toe doen. In dat
kader heeft de AIVD in 2010 geïnvesteerd in verkennend
onderzoek en trendanalyses. Op basis van de onderkende
relevante trends heeft de AIVD in 2010, in aanvulling op
de hiervoor genoemde algemene strategische doelstellingen, twee operationele strategische doelstellingen
geformuleerd:
1. Gelet op de impact die de internationalisering van de
jihadistisch-terroristische dreiging met zich mee brengt,
zal de AIVD met prioriteit werken aan (de verdere uitbouw
van) een eigen hoogwaardige inlichtingenpositie met
betrekking tot personen en organisaties in Nederland
en het buitenland die een concrete of zeer voorstelbare jihadistisch-terroristische dreiging vormen voor
Nederland of Nederlandse belangen elders. De AIVD zal
daartoe inlichtingenposities op jihadistische netwerken
uitbouwen ten aanzien van een aantal risicogebieden.
2. De AIVD zal prioriteit geven aan het inwinnen van
inlichtingen ten aanzien van een specifiek aantal
landen dat is opgenomen in (het geheime deel van) het
Aanwijzingsbesluit Inlichtingen Buitenlandtaak. Dat
betreft landen waarvan in samenspraak met de belangrijkste afnemers is bepaald dat inlichtingen van wezenlijk
belang zijn voor de totstandkoming van het Nederlandse
buitenlandbeleid. Doel hiervan is de Nederlandse
regering in staat te stellen een eigenstandig oordeel te
vormen over de ontwikkelingen rondom en de dreiging
die uitgaat van de landen waaraan de prioriteit wordt
gegeven.

De intensivering van de aandacht voor deze twee strategische operationele doelstellingen is mogelijk gemaakt
door de inzet te verminderen op in belang afnemende
fenomenen als het binnenlands jihadistisch terrorisme en
onderdelen van radicalisme en extremisme (zie verder de
hoofdstukken 1 en 2).
De strategische doelstellingen vormen de basis voor de
planning, uitvoering en verantwoordingscyclus. In dit
jaarverslag legt de AIVD verantwoording af over zijn activiteiten in 2010, die gebaseerd zijn op het jaarplan 2010. Het
jaarplan 2010 is in overleg met de ketenpartners opgesteld,
besproken in de Raad voor de Nationale Veiligheid (RNV)
en vastgesteld door de minister van Binnenlandse Zaken en
Koninkrijksrelaties1.

1

Brief aan de Tweede Kamer 2009-2010, 30 977, nr. 30 d.d. 2 februari
2010

5

6

1 Terrorisme
Terrorisme is een aandachtsgebied van de AIVD vanwege het
gewelddadige en ontwrichtende karakter van dit fenomeen.
De in 2009 geconstateerde verschuiving van endogene naar
exogene jihadistisch-terroristische dreiging heeft zich in het
afgelopen jaar doorgezet. De AIVD heeft in 2010 dan ook het
onderzoek naar deze dreiging uitgebreid.

1.1 Jihadistisch-terroristische dreiging
De AIVD heeft in 2010 prioriteit gegeven aan het tijdig
onderkennen van jihadistisch-terroristische dreiging vanuit
buitenlandse en internationale terroristische groepen en
netwerken jegens Nederland of Nederlandse belangen in
het buitenland. Een specifiek aandachtspunt in 2010 was
het tijdig onderkennen van personen die vanuit Nederland
op jihad gaan naar het buitenland of die van de jihad
terugkeren naar Nederland. De AIVD heeft in dit kader de
informatiepositie op transnationale netwerken en inter­nationale jihadistische webfora verder uitgebouwd, onder
meer door intensivering van de interceptie van berichten­
verkeer en het uitbouwen van de samenwerking met internationale partners.
De jihadistische dreiging in Europa vindt zijn oorsprong
onder meer in Jemen, Somalië, Noord-Afrika, maar vooral
in Afghaans-Pakistaanse grensgebied. De voorstelbaarheid van een aanslag vanuit dat laatste gebied is in de loop
van 2010 verder toegenomen. Nederland is in 2010 in de
­internationaal-jihadistische propaganda niet prominent
genoemd als doelwit voor aanslagen. Bovendien is het
aantal Nederlanders dat in strijdgebieden heeft deel­
genomen aan of is getraind voor de jihad relatief gering
in vergelijking met andere Europese landen. Hier staat
tegenover dat er wel Nederlandse verbindingen zijn met
deze transnationale netwerken, zowel fysiek als via internationale jihadistische webfora. Ook zou Nederland te
maken kunnen krijgen met dreiging waarbij teruggekeerde
­jihadisten uit andere Europese landen betrokken zijn. Dit
leidt tot de inschatting dat ook voor Nederland de voorstelbaarheid van terroristische aanslagen vanuit exogene bron
het afgelopen jaar is toegenomen, al is deze nog steeds
minder groot dan in enkele omringende Europese landen.
Complicerend voor het dreigingsbeeld is dat ook personen
kunnen toeslaan die min of meer alleen opereren. De
bomaanslag in een winkelstraat in Stockholm op 11
december 2010 werd uitgevoerd door één dader. Dit laat
zien dat behalve van jihadistische netwerken, ook een

dreiging kan uitgaan van individuen of cellen die zich laten
inspireren door jihadistische boodschappen, die vooral via
internet worden verspreid.
Internet
‘Jihadistisch internet’ speelt een grote rol in de dreiging
die zich momenteel tegen het Westen manifesteert. Deze
rol bestaat niet alleen uit de verspreiding van jihadistische
propaganda, maar ook uit netwerkvorming en rekrutering
van strijders, facilitering van jihadgang en aanslagplanning. Een jihadistisch netwerk bevat vaak zowel fysieke als
virtuele componenten, die elkaar aanvullen en versterken.
Dergelijke netwerken en de dreiging die ervan uitgaat zijn
niet gebonden aan landsgrenzen. Internet stelt jihadisten
in het Westen enerzijds en in de strijdgebieden anderzijds in
staat om steeds intensievere samenwerkingsverbanden met
elkaar aan te gaan.
Illustratief voor deze samenwerkingsverbanden is een
faciliterend netwerk van jihadisten in het Midden-Oosten,
Afrika, Zuidoost-Azië en Europa dat ook zeer actief was op
internet. In dit netwerk werd naast de verspreiding van jihadistische propaganda ook de jihadgang naar strijdgebieden
gefaciliteerd en werden aanslagen besproken. Inmiddels
zijn in diverse landen personen die tot dit netwerk behoren
aangehouden op verdenking van (het faciliteren van)
jihadgang naar de strijdgebieden en/of betrokkenheid
bij aanslagplannen in Europa. In dit verband werden op
23 november 2010 in België arrestaties verricht. Ook in
Amsterdam werden drie personen aangehouden op verzoek
van de Belgische autoriteiten.
Afghanistan-Pakistan
De exogene jihadistische dreiging tegen Europa heeft vooral
zijn oorsprong in het Afghaans-Pakistaanse grensgebied.
In deze regio bevinden zich jihadistische netwerken die
aanslagen plegen tegen westerse belangen ter plaatse, of
de intentie hebben om aanslagen te plegen in het Westen.
Zij kunnen daarbij bovendien beschikken over een niet
onaanzienlijk aantal Europese jihadisten. Deze zijn getraind
of hebben gevechtservaring en extra inspiratie opgedaan in
het Afghaans-Pakistaanse grensgebied. Zij staan in contact
met operationele leiders in dit gebied. Na hun terugkeer
kunnen zij hier aanslagen plegen, ook zonder daartoe te
zijn aangestuurd door leiders of planners in het AfghaansPakistaanse grensgebied. Tevens kunnen zij functioneren
als nieuwe knooppunten voor transnationaal opererende
jihadistische netwerken.

7

De voorstelbare dreiging die uitgaat van jihadistische
netwerken in het Afghaans-Pakistaanse grensgebied tegen
Europa als geheel is in de laatste maanden van 2010 toegenomen. Er zijn diverse signalen opgevangen dat netwerken
in het gebied vastbesloten zijn om aanslagen te plegen
in Europa. De aanhoudingen in Zweden en Denemarken
op 29 december 2010 hebben dit geïllustreerd. Enkele
verdachten in deze zaak hebben enige tijd doorgebracht
in het Afghaans-Pakistaanse grensgebied alvorens over
te gaan tot planning van de aanslag op de Deense krant
Jyllands-Posten.
De mogelijkheid van met name uit het Westen
afkomstige jihadisten om zich te verplaatsen, vormt
een essentieel onderdeel van de jihadistisch-terroris­
tische dreiging tegen Europa. Enerzijds moeten
jihadisten getraind worden, waarvoor zij naar een land
moeten reizen waar zich trainingskampen bevinden.
Anderzijds kunnen zij na training terugkeren naar hun
land van herkomst om aanslagen te plegen. Ook
hiervoor moeten zij reizen. Ook als jihadisten niet
terugkeren naar hun land van herkomst, maar naar een
specifiek land worden gestuurd om een aanslag te
plegen, moeten zij kunnen reizen.
‘Reisbewegingen’ vormen dan ook een belangrijk
fenomeen in het onderzoek van de AIVD. Dit betekent
dat het gebruik van passagiersgegevens de wettelijke
taakuitvoering van de AIVD kan versterken. Momenteel
wordt onderzocht hoe passagiersgegevens die relevant
zijn bij het bestrijden van terrorisme en het bevorderen
van de nationale veiligheid in bredere zin, het best
zouden kunnen worden verwerkt door de AIVD.

Jemen
In Jemen is Al Qaida op het Arabisch Schiereiland (AQAS) in
toenemende mate een internationale agenda gaan voeren.
Een voorbeeld hiervan is de aanslagpoging in oktober 2010
waarbij twee bompakketten uit Jemen met bestemmingen
in de Verenigde Staten per luchtpost werden verstuurd.
Bovendien is de propagandacampagne van AQAS zich gaan
richten op jihadisten in het Westen. Een goed voorbeeld
hiervan is het online jihadistisch tijdschrift Inspire, dat wordt
uitgebracht door AQAS. Inspire is een Engelstalige publicatie, waarin onder meer jihadisten in het Westen worden
aangespoord om in eigen land zelfstandig aanslagen te
plegen. De bekende jihadistische prediker Anwar Al Awlaki,
die de afgelopen jaren meerdere aanslagplegers inspireerde, speelt een grote rol in de propagandastrategie van
AQAS. Bovengenoemde aanslagpogingen en propaganda
verhoogden de aantrekkingskracht van AQAS op westerse
jihadisten.
Somalië
8

Westerse belangen in en nabij Somalië, waaronder
Nederlandse (humanitaire) belangen in Oost-Afrika en
Nederlandse en bondgenootschappelijke belangen in de
kustregio, zijn in 2010 geïdentificeerd als voorstelbare
doelwitten voor aanslagen door de Somalische jihadistische
organisatie Al Shabaab. Door Al Qaida geïnspireerde onderdelen van Al Shabaab hebben ambities om internationaal
aanslagen te plegen. Tot op heden hebben deze ambities
geleid tot aanslagen in de eigen regio (met name Kenia en
Oeganda), maar niet in het Westen. Er bestaat wel een risico
dat door Al Shabaab getrainde of geïnspireerde Somaliërs
zelfstandig aanslagen plegen in het Westen, zoals het geval
was bij de mislukte aanslagpoging op de Deense cartoonist
Kurt Westergaard op 1 januari 2010. Somalië heeft aantrekkingskracht op jihadisten wereldwijd. De AIVD heeft in
2010 geen poging tot uitreis voor de jihad vanuit Nederland
geconstateerd. In dat jaar is wel een Nederlandse Somaliër,
die vanuit het Verenigd Koninkrijk op weg was naar
Somalië, aangehouden in Kenia. Deze persoon is na zijn
aanhouding teruggestuurd naar het Verenigd Koninkrijk. De
AIVD werkt nauw samen met buitenlandse collega-diensten
om dergelijke jihadreizen te verhinderen.
De AIVD beschikte in december 2010 over aanwijzingen dat
Al Shabaab mogelijk op korte termijn een aanslag wilde
plegen in Nederland. De AIVD deed al langer onderzoek
naar de dreiging en kreeg uit verschillende bronnen aanwijzingen over personen die mogelijk betrokken waren bij het
aanslagplan. Hoewel het doelwit onbekend was, vond de
AIVD de aanslagdreiging dermate ernstig dat samenwerkingspartners werden geïnformeerd en een ambtsbericht
werd uitgebracht.
Noord-Afrika
Al Qaida in de Islamitische Magreb (AQIM) richtte zich
oorspronkelijk op de strijd in Algerije. Sinds de aansluiting bij kern-Al Qaida heeft het zijn horizon verbreed
naar westerse doelwitten in de bredere Sahel-regio. Naast
aanslagen op westerse belangen vormen ontvoeringen van
westerlingen in de regio inmiddels een belangrijke dreiging
die van AQIM uitgaat. De dreiging van ontvoering van
Nederlanders is dan ook reëel. Het hogere kader van AQIM
heeft nog steeds de ambitie om aanslagen in het Westen te
plegen, maar hieraan wordt vooralsnog minder prioriteit
toegekend.

Jihadistische propaganda die vooral via jihadistische
webfora wordt verspreid is een belangrijke factor in het
jihadistisch-terroristische dreigingsbeeld. Hiermee
wordt het beeld opgeroepen van een gesloten
wereldwijd jihadistisch front tegen de vijanden van de
islam. Hiermee wordt niet alleen de eigen jihadistische
achterban geïnspireerd en gemobiliseerd, maar ook het
westerse publiek wordt voortdurend herinnerd aan een
sluimerende terroristische dreiging. De relatie tussen
de propaganda en daadwerkelijke terroristische
activiteiten is complex. Soms is er een direct verband
tussen een aanslag en de claim van terroristische
organisaties achteraf, maar het komt ook vaak voor dat
aanslagen achteraf onterecht worden opgeëist. Dit
geldt eveneens voor dreigementen jegens landen of
personen die via webfora worden gepubliceerd: in
verreweg de meeste gevallen gaat hier geen concreet
terroristisch plot achter schuil en is het zelfs vaak de
vraag of de ‘poster’ van dergelijke berichten daadwerkelijk tot een jihadistisch netwerk behoort. Een
voorbeeld van dit laatste was de ‘posting’ van een
onbekende persoon op het jihadistische webforum
Al-Faloja met daarin de oproep aan AQIM om
Mohammed Bouyeri te bevrijden. Deze oproep leidde
niet direct tot een verhoogde dreiging voor ontvoering
van Nederlanders in het bijzonder, maar had wel door
AQIM propagandistisch uitgebuit kunnen worden
wanneer het onverhoopt een Nederlander in handen
had gekregen.

Lokale netwerken in Nederland
De dreiging die uitgaat van lokale jihadistische netwerken is
al geruime tijd onveranderd laag. Een gebrek aan leiderschap en samenhang in de lokale jihadistische groepen,
alsmede de groeiende weerstand binnen de moslim­
gemeenschappen, zijn hiervoor de verklarende factoren.
Degenen die willen deelnemen aan de jihad, lijken dat
vooral buiten Nederland, bijvoorbeeld in Afghanistan, te
willen doen. Mede dankzij internet bestaat het risico dat
jihadisten in Nederland aansluiting vinden bij transnationale structuren en een trainingskamp bezoeken in één van
de strijdgebieden.

1.2 Niet-jihadistisch terrorisme
PKK
De AIVD verricht onderzoek naar activiteiten van de
terroristische Koerdische Arbeiderspartij (Partiya Karkerên
Kurdistan, PKK) in Nederland. De PKK wil meer politieke en
culturele rechten voor Koerden in Zuidoost-Turkije. Daartoe
voert de PKK een gewapende strijd tegen het Turkse leger in
Zuidoost-Turkije en Noord-Irak. De PKK pleegde daarnaast
ook aanslagen waarvan burgers het slachtoffer werden.
De AIVD heeft vastgesteld dat de PKK in Nederland actief is
met financierings- en faciliteringsactiviteiten. Op basis van
dit onderzoek heeft de AIVD zeven gemeenten en samenwerkingspartners als de Immigratie- en Naturalisatiedienst
(IND) en de Douane ingelicht over deze activiteiten. Door
lokale besturen en samenwerkingspartners te informeren
helpt de AIVD om weerstand op te bouwen tegen de invloed
van de PKK.
In februari en maart 2010 hebben in Europa verschillende verstoringsacties tegen de PKK plaatsgevonden.
Op 26 februari 2010 zijn in Italië en Frankrijk in totaal
20 personen gearresteerd op verdenking van het rekruteren
van Koerdische jongeren voor de PKK. Enkele dagen daarna,
op 4 maart, zijn in België op 28 plaatsen huiszoekingen
verricht. Daarbij werden in totaal 15 personen aangehouden
en internationale uitleveringsverzoeken uitgevaardigd
voor 14 andere personen. De AIVD heeft deze actie ondersteund door relevante informatie te delen met de Belgische
autoriteiten. In reactie op de justitiële actie in België,
hebben zeker 5000 Koerden in Brussel gedemonstreerd. De
AIVD heeft geconstateerd dat ook PKK-sympathisanten uit
Nederland zich bij dit protest hebben aangesloten.
DHKP/C
De marxistisch-leninistische terroristische organisatie DHKP/C (Devrimci Halk Kurtulus Partisi/Cephesi,
Revolutionaire Volksbevrijdingspartij/Front) streeft naar
de vestiging van een socialistische staat in Turkije. Deze
organisatie ziet geweld als een legitiem middel om dit doel
te bereiken. In Nederland zijn leden en symphatisanten
met name actief binnen sociaal-culturele verenigingen. Het
onderzoek van de AIVD heeft zich gericht op activiteiten
van de DHKP/C in Nederland die terrorisme ondersteunen
in Turkije. Naar aanleiding van dit onderzoek zijn drie
DHKP/C-leden, die in Amsterdam actief waren, door de IND
en de Vreemdelingenpolitie tot ongewenst vreemdeling
verklaard en Nederland uitgezet.

9

1.3 Activiteiten en resultaten
De AIVD heeft er in 2010 voor gezorgd dat zijn partners
tijdig konden beschikken over een actueel, accuraat en
betrouwbaar beeld van de terroristische dreiging. Op basis
hiervan konden zij adequate (beleids)maatregelen ontwikkelen en implementeren om de terroristische dreiging en de
gevolgen daarvan te voorkomen of te reduceren. Zij kregen
in 2010 vaker, tijdig, op maat gemaakte producten via onder
meer het Nationale Inlichtingen Beeld (NIB), dat in samenwerking met de Militaire Inlichtingen- en Veiligheidsdienst
(MIVD) vier maal is opgesteld. In 2010 zijn voorts meer Korte
Informatie Rapportages (KIR) uitgebracht en zijn meer
individuele briefings gegeven. De informatievoorziening
van de AIVD richting het ministerie van Buitenlandse Zaken
is toegenomen ten opzichte van de voorgaande jaren.
In 2010 is door de AIVD ingezet op doelmatigheid door
verbetering van de samenwerking met de Regionale
Inlichtingendiensten (RID’en), specifiek op het gebied van
monitoronderzoek en verkennend onderzoek.

CT Infobox
De CT Infobox is een samenwerkingsverband van de AIVD,
het Korps Landelijke Politiediensten (KLPD), de IND,
de MIVD, de Fiscale Inlichtingen- en Opsporingsdienst
(FIOD), de Koninklijke Marechaussee (KMar), de
Financial Intelligence Unit-Nederland (FIU-NL), het
Openbaar Ministerie (OM) en de Nationaal Coördinator
Terrorismebestrijding (NCTb). In de CT Infobox wordt
informatie van deze diensten bij elkaar gebracht over
netwerken en personen die betrokken zijn bij terrorisme.
Deze gegevens worden vervolgens multidisciplinair, dat wil
zeggen met de expertise van meerdere organisaties, vergeleken en geanalyseerd. Doordat de informatie op één plaats
beschikbaar is, worden onderlinge verbanden onderkend en
wordt soms ook door middel van een snelle scan beoordeeld of er informatie aanwezig is die voor één of meer van
de partners in de CT Infobox van belang is. Hier ligt de grote
meerwaarde van de CT Infobox. De CT Infobox is ondergebracht bij de AIVD.
In 2010 is een evaluatie van antiterrorismemaatregelen
uitgevoerd, waarin ook de CT Infobox is bezien2. In het
rapport wordt geconcludeerd dat de CT Infobox als een
belangrijk en nuttig middel wordt beschouwd in de
samenwerking tussen de verschillende betrokken partijen.
Tegelijk is geconstateerd dat als het gaat om afwegingen in
een terrorismezaak met (zeer) acute dreiging, de CT Infobox
weliswaar van belang is, maar dat deze rol ook niet moet
worden overschat: de inzet van de box is met name aan de
orde in reguliere fasen van terrorismeonderzoek.

2

10

Antiterrorismemaatregelen in Nederland in het eerste decennium van de
21e eeuw, aangeboden aan de Tweede Kamer op 28 januari 2011.

11

12

2 Radicalisme en extremisme
De AIVD heeft zich in het onderzoek naar radicalisme
het afgelopen jaar gericht op radicale islamitische ideologieën en stromingen die op georganiseerde wijze en
op grote schaal gebruik maken van democratische en/of
ondemocratische middelen om de eigen doelstellingen te
verwezenlijken, zodanig dat de Nederlandse democratische
rechtsorde kan worden bedreigd of aangetast. In paragraaf
2.1 worden de belangrijkste ontwikkelingen beschreven. In
de paragrafen 2.2 en 2.3 wordt in het kader van radicalisme
kort ingegaan op Moluks activisme en op deradicalisering
en ‘disengagement’.
Bij (politiek) extremisme overschrijden personen en
groepen bewust de wet, waarbij wordt getornd aan democratische besluitvorming en (gewelddadige) illegale acties
worden gepleegd. Het gaat daarbij dus om meer dan alleen
verstoring van de openbare orde, namelijk om verstoring en
bedreiging van de democratische rechtsorde3. In paragraaf
2.4 worden de ontwikkelingen in het afgelopen jaar op het
gebied van extremisme beschreven.

2.1 Radicaal-islamitische bewegingen
Binnen het onderzoek naar radicaliseringtendensen in
Nederland is aandacht voor radicale en/of (ultra-)orthodoxe
islamitische bewegingen die in potentie een bedreiging
vormen voor de Nederlandse democratische rechtsorde.
Hierbij moet worden gedacht aan niet-gewelddadige
bewegingen die door hun boodschap, bereik en activiteiten
op termijn kunnen bijdragen aan het ontstaan van maatschappelijke polarisatie, onverdraagzaam isolationisme en
anti-integratieve tendensen. Daarnaast wordt onderzocht of
deze bewegingen een voedingsbodem kunnen vormen voor
jihadisme. Voorbeelden van dergelijke bewegingen zijn de
Moslimbroederschap, de Tablighi Jamaat, de Hizb ut-Tahrir
en de salafitische beweging.
De Moslimbroederschap
De Moslimbroederschap is een van oorsprong Egyptische,
maar nu internationale islamitische beweging die
in het Midden-Oosten politieke aspiraties heeft. De
Moslimbroederschap in Europa, die in de jaren zestig is
ontstaan, is een meer zelfstandige en nauwelijks politieke
koers gaan varen. Zij streeft naar herislamisering van de

moslimgemeenschap waarbij de islam leidend moet zijn
in het dagelijks leven van de moslims. Zij richt zich daarbij
vooral op het verspreiden van het religieuze gedachtegoed van de Moslimbroederschap en het vergroten van
haar invloedssfeer. De Moslimbroeders in Nederland
stellen zich gematigd op en streven actief een betere
positie voor moslims in Nederland na. De Nederlandse
Moslimbroederschap bestaat uit een klein aantal invloedrijke en hoogopgeleide individuen, die het vooralsnog
ontbreekt aan voldoende invloed om de beoogde positie te
verkrijgen. De AIVD acht het voorstelbaar dat de zeer orthodoxe interpretatie van de islam op gespannen voet komt te
staan met de beginselen van de democratische rechtsorde.
Toegezegd is de Tweede Kamer per brief te informeren
over de resultaten van het onderzoek van de AIVD naar de
Moslimbroederschap4.
Tablighi Jamaat
De Tablighi Jamaat is een islamitische missiebeweging met
tientallen miljoenen aanhangers wereldwijd. De ideologie
is ultra-orthodox en staat haaks op westerse waarden. De
Tablighi Jamaat beschikt over een internationaal netwerk
van personen en moskeeën en is ook actief in Nederland
met enkele honderden aanhangers van voornamelijk
Marokkaanse en Pakistaanse origine.
De AIVD is van mening dat van de Tablighi Jamaat in
Nederland als beweging weinig dreiging uitgaat. De
Nederlandse tak van de beweging staat afwijzend tegenover
het gebruik van geweld in naam van de islam. Voorts is het
risico van sociaal-isolationisme en/of polarisatie klein. De
Tablighi Jamaat in Nederland telt weinig aanhangers, heeft
weinig middelen en richt zich uitsluitend op de heropvoeding van moslims. Bovendien is de weerstand hoog onder
de Nederlandse (moslim)bevolking. De reikwijdte van de
ultra-orthodoxe boodschap is derhalve beperkt.
Hizb ut-Tahrir (Hut)
De Hizb ut-Tahrir (letterlijk: partij van de bevrijding) is een
internationale politiek-islamitische beweging, die stelt dat
de Koran en de hadith (dat wat verteld wordt) een blauwdruk bieden voor een (alternatieve) vorm van staatsinrichting, die in essentie onverenigbaar is met de democratie.

4

3

Zie voor een toelichting op de begrippen activisme en
extremisme de begrippenlijst achterin dit jaarverslag.

Toegezegd door de toenmalige minister van Binnenlandse Zaken en
Koninkrijksrelaties in het Algemeen overleg van 20 mei 2010 over
het islamcongres in Amsterdam (vergaderjaar 2009-2010, 29 614,
nr. 25).

13

Het uiteindelijke doel van de Hizb ut-Tahrir is dan ook
het vestigen van een islamitische staat, waarin de sharia
van kracht is. Daarnaast bevat de ideologie van de Hizb
ut-Tahrir antiwesterse, antizionistische en anti-integratieve
elementen.
De Hizb ut-Tahrir in Nederland hanteert tot op heden democratische middelen en blijft binnen de grenzen van de wet.
De beweging probeert met een modern islamitisch betoog
hoogopgeleide moslims aan zich te binden. Ook reageert
de Hizb ut-Tahrir op politieke ontwikkelingen in Nederland.
Zo is het afgelopen jaar betoogd dat het onislamitisch is
om actief of passief deel te nemen aan verkiezingen. Uit
reacties in de media en op internet is gebleken dat deze
oproep werd verworpen door veel Nederlandse moslims en
ook door koepelorganisaties als de Unie van Marokkaanse
Moskeeorganisaties in Nederland (UMMON) en het
Contactorgaan Moslims en Overheid (CMO). De weerstand
tegen de boodschap van de Hizb ut-Tahrir is derhalve hoog
onder de Nederlandse moslimbevolking.
Salafisme
De AIVD heeft in 2009 in de open publicatie Weerstand en
tegenkracht de actuele trends en ontwikkelingen van het
salafisme in Nederland belicht. Een van de belangrijkste
constateringen was dat de vier grote salafitische centra
niet langer fungeren als voedingsbodem voor jihadistisch
terrorisme en dat leidende salafisten zelfs openlijk stelling
nemen tegen het jihadistisch gedachtegoed. Een deel van de
Nederlandse moslimgemeenschap spreekt zich op lokaal en
nationaal niveau steeds vaker uit tegen de anti-integratieve
en onverdraagzaam isolationistische boodschap van het
salafisme. De toegenomen weerstand heeft tot gevolg
gehad dat de groei van de salafitische beweging in ons land
is gestagneerd. Er is in 2010 geen aanleiding geweest om
dit beeld bij te stellen. In het afgelopen jaar zijn bezoeken
gebracht aan verschillende burgemeesters om de publicatie
over het salafisme in Nederland toe te lichten.

2.2 Moluks activisme
In 2010 heeft het Moluks activisme in Nederland veel
aandacht besteed aan het staatsbezoek dat de Indonesische
president Yudhoyono in oktober aan Nederland zou
brengen. De regering in ballingschap van de Republik
Maluku Selatan (RMS) spande een kort geding aan waarin
de Nederlandse regering werd gevraagd de president na
aankomst te arresteren wegens betrokkenheid bij mensenrechtenschendingen op de Molukken. Eén van de gevolgen
van dit kort geding was dat de Indonesische president het
bezoek aan Nederland annuleerde. De AIVD heeft zowel de
politie als het ministerie van Buitenlandse Zaken kunnen
voorzien van relevante informatie rond dit (voorgenomen)
staatsbezoek.
14

2.3 Deradicalisering en
‘disengagement’
Binnen de context van terrorismebestrijding biedt
­deradicalisering de mogelijkheid om potentiële risico’s en
(gewelds)dreigingen in een zo vroeg mogelijk stadium aan
te pakken. De AIVD heeft in 2010 een onderzoeksrapportage
uitgebracht over de factoren die een rol spelen bij deradi­
calisering van jihadisten in Nederland. Een belangrijke
conclusie is dat een onderscheid moet worden gemaakt
tussen ‘disengagement’ en deradicalisering. Het verschil
is dat in het geval van ‘disengagement’ weliswaar wordt
afgezien van radicaal gedrag, maar dat de onderliggende
waarden (jihadistische ideologie) in stand blijven. In het
geval van deradicalisering veranderen ook de onderliggende
waarden. Het eerste komt in Nederland veel vaker voor. Op
de langere termijn ligt het in de lijn der verwachting dat
‘disengagement’ (deels) zal leiden tot deradicalisering.
De AIVD acht het van belang beleid met betrekking tot de
aanpak van jihadisten te richten op zowel deradicalisering
als ‘disengagement’. De AIVD heeft in dit kader advies
uitgebracht aan zijn partners (NCTb en ministerie van
Binnenlandse Zaken en Koninkrijksrelaties) ten behoeve
van het operationeel actieplan Polarisatie en Radicalisering.

2.4 Extremisme
De AIVD deed in 2010 onderzoek naar groeperingen en
organisaties, fluïde netwerken en individuele extremisten.
Binnen dit onderzoek was aandacht voor onder andere
rechts-, links-, dierenrechten- en asielextremisme. De AIVD
had daarbij veelvuldig en vroegtijdig contact met politie,
lokaal bestuur en potentiële doelwitten, zodat zij passende
maatregelen konden treffen.
Rechts-extremisme en extreemrechts5
In november 2010 heeft de AIVD de onderzoeksrapportage
Afkalvend front, blijvend beladen uitgebracht over de dreiging
die uitgaat van extreemrechts en rechts-extremisme tegen
de democratische rechtsorde in Nederland. De conclusie
van het onderzoek luidt dat de dreiging gering is. Het blijft
evenwel van belang om de aard, ernst en omvang ervan te
blijven onderzoeken en te blijven duiden, om tot een reële
inschatting van de dreiging te kunnen komen.
In Nederland vormt extreemrechts, zoals de AIVD dat
definieert, nauwelijks een factor van betekenis meer. De
AIVD ziet extreemrechts als datgene wat is voortgekomen
uit de Centrumstroming van de jaren ’90, die een xenofoob

5

Zie voor een toelichting op de begrippen (rechts-)extremisme en
extreem(rechts) de begrippenlijst achterin dit jaarverslag.

en nationalistisch gedachtegoed met legale middelen wilde
realiseren. Binnen het rechts-extremisme blijkt steeds meer
sprake te zijn van een samenstel van stromingen die elkaar
op ideologisch vlak lijken uit te sluiten. Omdat onderlinge contacten in de beweging vooral sociaal van aard
zijn, kunnen aanhangers van de verschillende stromingen
geregeld samen optrekken, zoals in demonstraties, herdenkingen en scholingsbijeenkomsten.
Voorts blijft sprake van organisatorische fragmentatie en
een kleine achterban. Als onder rechts-extremisten anti­
democratische doelen worden aangehangen, blijft dat
beperkt tot een mondeling beleden ideaalbeeld. Slechts
weinigen pogen dit met ondemocratische middelen te
­realiseren. Dit alles leidt ertoe dat de dreiging jegens de
democratische rechtsorde van rechts-extremisme gering
is. De AIVD schat in dat, indien de dynamiek die heeft
geleid tot het huidige dreigingsbeeld in de komende jaren
doorzet, de geringe dreiging van rechts-extremisme tegen
de democratische rechtsorde in de toekomst niet wezenlijk zal veranderen of zelfs zal dalen. Mocht er een leider
opstaan die door de beweging geaccepteerd wordt als
hiërarchisch leider, dan zou deze in staat kunnen zijn deze
beperkingen te doorbreken. Dat zou kunnen leiden tot een
toename van de dreiging.
Dierenrechtenextremisme
De AIVD constateert dat thans sprake is van een teruggang
van activiteiten van dierenrechtenactivisten en -extremisten
in aantal en intensiteit. De activiteiten hadden in 2010
in hoofdzaak een vreedzaam karakter. Met name de Anti
Dierproeven Coalitie (ADC) is doorgegaan op de in 2009
voorzichtig ingeslagen weg van meer vreedzame uitingen
van ongenoegen over het leed dat dieren wordt aangedaan. Daarmee is ADC een meer activistische organisatie
geworden.
SHAC-Nederland (Stop Huntingdon Animal Cruelty), dat kan
worden gezien als een autonoom actieve groep sympathi­
santen van Respect voor Dieren (RvD), heeft in 2010 diverse
acties uitgevoerd. Deze betroffen onaangekondigde
lawaaiacties bij en verstoringen van bijeenkomsten van
farmaceutische ondernemingen die zakelijke contacten
onderhouden met de Britse dierproevengigant Huntingdon
Life Sciences (HLS).
De AIVD stelt vast dat dierenrechtenactivisme en -extremisme een onverminderd sterke internationale dimensie
kent. Dit geldt met name voor Europa en Noord-Amerika.
Veel van de contacten worden gelegd via internet, waar
informatie wordt uitgewisseld en acties worden aangekondigd. Via websites en fora worden opruiende teksten
verspreid en worden gegevens van in de ogen van dierenrechtenextremisten ‘foute’ bedrijven gepubliceerd. Naar

inschatting van de AIVD zal deze vorm van actievoeren
blijvend zijn.
De aandacht van overheidswege voor de preventie en
bestrijding van dierenrechtenextremisme heeft aan de
gesignaleerde teruggang bijgedragen. De AIVD heeft
afspraken gemaakt om internationaal, waar mogelijk en
opportuun, nog meer samen te werken om het dierenrechtenextremisme het hoofd te kunnen bieden. De AIVD
blijft in de komende periode de ontwikkelingen binnen het
dierenrechtenextremisme volgen en informeert waar nodig
de belanghebbenden.
Intimiderend en/of gewelddadig verzet tegen het asiel- en
vreemdelingenbeleid
Het afgelopen jaar werd – naast nieuwe publicaties van
gegevens van bij het beleid betrokken ondernemingen en
instanties – opnieuw gekenmerkt door harde acties tegen
het asiel­beleid, zoals brandstichting en vernieling. De AIVD
neemt binnen het onderzoek naar asielextremisme verder
waar dat Nederlandse tegenstanders van het asielbeleid
steeds vaker deelnemen aan acties in het buitenland, met
name in België.
De AIVD blijft de komende tijd onderzoek verrichten naar
het asielextremisme in Nederland en de deelname aan
acties in het buitenland. De AIVD heeft voorts, ter verhoging
van de weerstand van eventuele doelwitten, in de afgelopen
periode voorlichting gegeven aan diverse bedrijven en
organisaties.
Antifascisme
De AIVD heeft alle burgemeesters van Nederland in februari
2010 in een brief geïnformeerd over de werkwijze van de
Antifascistische Actie (AFA). De extreemlinkse AFA zoekt
de confrontatie met in hun ogen extreemrechtse partijen
tijdens partijbijeenkomsten en demonstraties en probeert
dit soort bijeenkomsten te voorkomen door het lokaal
bestuur op oneigenlijke wijze of onder valse voorwendselen te benaderen. AFA paste deze werkwijze ook toe in de
aanloop naar de gemeenteraadsverkiezingen. De AIVD heeft
de werkwijze van de AFA toegelicht, zodat bestuurders in
staat zijn hierop adequaat te reageren.
AFA benadert regelmatig – vaak onder het mom van een
antidiscriminatiebureau – gemeentebesturen om te
voorkomen dat in hun ogen ‘rechtse’ groeperingen de
mogelijkheid krijgen bijeenkomsten te houden of te
demonstreren. Wanneer AFA kennis heeft van een
geplande demonstratie door ‘rechts’, worden gemeenten en bijvoorbeeld zaaleigenaren benaderd en
gewaarschuwd voor materiële schade die het gevolg kan
zijn van dergelijke demonstraties. Schade is in de regel
echter vaak het gevolg van AFA’s tegendemonstraties.

15

De AIVD blijft in de komende tijd met name extremistische
activiteiten van Nederlandse antifascisten onderzoeken.
De AIVD heeft in 2010 geconstateerd dat sprake is van
toenemende samenwerking tussen de verschillende linkse
actiegroepen. Dat wil zeggen dat het onderscheid tussen de
groeperingen die zich richten op antifascisme, antiglobalisering, milieu, dierenrechten en – in mindere mate – op
asiel- en vreemdelingenbeleid, vervaagt. De AIVD onderzoekt of deze trend in 2011 doorzet.

2.5 Activiteiten en resultaten
De partners van de AIVD konden in 2010 beschikken over
een actueel, accuraat en betrouwbaar beeld van de dreiging
tegen de democratische rechtsorde die in 2010 uitging
van vertegenwoordigers van radicale en extremistische
ideologieën en stromingen. Dat beeld stelde hen waar
nodig in staat te handelen. Een voorbeeld daarvan is de
voor­lichting die aan het openbaar bestuur, maar ook aan
onder­nemingen is gegeven over radicalisering. De werkwijze van de AIVD om vaker dergelijke op maat gemaakte
producten aan te bieden wordt blijkens de positieve reacties
zeer gewaardeerd.
De AIVD heeft in 2010 gewerkt aan een grotere doelmatigheid door middel van systematische prioritering van
onderzoeken, een betere samenwerking met enerzijds de
Regionale Inlichtingendiensten (RID’en) en anderzijds
buitenlandse diensten, en door vaker aansluiting te zoeken
bij de wetenschap (‘academic outreach’).

16

17

18

3 Heimelijke inlichtingenactiviteiten
van vreemde mogendheden
Buitenlandse overheden proberen op heimelijke
wijze, buiten de reguliere politieke en diplomatieke
contacten om, ongewenst gevoelige politieke, militaire,
­technisch-wetenschappelijke en economische informatie
in Nederland te vergaren en Nederlandse politieke en
ambtelijke besluitvorming en migrantengemeenschappen
te ­beïnvloeden. Daarbij gebruiken zij een variëteit aan
methoden. Doorgaans worden daarbij de inlichtingen­
diensten van de betreffende landen ingezet. Deze
inlichtingen­activiteiten kunnen de nationale veiligheid
aanzienlijke schade toebrengen en de nationale soevereiniteit aantasten. De AIVD zet zich daarom in voor het tijdig
onderkennen, voorkomen en effectief (helpen) tegengaan
van deze activiteiten.

3.1 Vormen van heimelijke
activiteiten en inmenging
Wetenschap en techniek doelwit van spionage
De AIVD heeft in 2010 actief bedrijven, universiteiten en
andere instellingen gewaarschuwd voor het risico van
buitenlandse wetenschapsspionage. Zo is in het afgelopen
jaar bijvoorbeeld vastgesteld dat buitenlandse inlichtingen­
officieren belangstelling vertonen voor Nederlandse
bedrijven en Nederlandse hoogleraren die actief zijn op het
terrein van hoogwaardige technologie. Ook heeft de AIVD
geconstateerd dat Nederlandse hightechbedrijven doelwit
zijn van Chinese spionage. Zo zijn bijvoorbeeld bij een
bedrijf dat hoogwaardige technologie ontwikkelt bedrijfsgegevens weggesluisd ten behoeve van gebruik in China. De
AIVD heeft het bedrijf hierop geattendeerd, zodat maat­
regelen konden worden genomen.

Chinese spionage in Nederland vindt plaats op diverse
terreinen. De Chinese inlichtingendiensten hebben met
name belangstelling voor Chinese minderheden,
economische informatie (bijvoorbeeld op het terrein
van ontwikkeling van hoogwaardige technologie) en
wetenschap. Hierbij wordt gebruik gemaakt van zowel
de ‘klassieke’ spionagemethoden (de inzet van agenten
en informanten) als digitale spionage vanuit China zelf.
Het Chinese inlichtingenapparaat wil zicht houden op
de activiteiten van Chinese minderheden in Nederland.
Met name groepen die zich inzetten voor een grotere
onafhankelijkheid in China, zoals politiek actieve
Oeigoeren, kunnen rekenen op heimelijke bemoeienis
van de Chinese overheid. Deze personen worden onder
druk gezet om hun activiteiten te staken, waarbij soms
achtergebleven familie of vrienden als pressiemiddel
worden gebruikt.

Migranten als doelwit van buitenlandse inlichtingendiensten
Het is de AIVD in 2010 gebleken dat onverminderd aandacht
uit het buitenland bestaat voor diverse migranten­
gemeenschappen in Nederland. Deze aandacht blijkt niet
alleen uit openlijke beïnvloedingspogingen, maar tevens
uit de heimelijke wijze waarop buitenlandse overheden
de des­betreffende gemeenschappen proberen in kaart
te brengen en trachten invloed op ze uit te oefenen. Dit
gebeurt bijvoorbeeld door (oppositionele) politieke activiteiten nauwlettend in de gaten te houden en politiek actieve
individuen tegen te werken. De AIVD informeert zo veel
mogelijk belanghebbenden en samenwerkingspartners over
dergelijke ­activiteiten om te voorkomen dat de rechten van
Nederlandse ingezetenen worden aangetast.

19

Inlichtingendiensten pogen bestuur en media te beïnvloeden
Naast openlijke diplomatieke beïnvloeding heeft de AIVD
onderkend dat buitenlandse overheden gebruik maken
van hun inlichtingendiensten om op heimelijke wijze
Nederlandse politieke en ambtelijke besluitvorming te
beïnvloeden. Meestal is sprake van inlichtingenofficieren
die in hun benaderingen gebruik maken van dekmantels.
Mogelijk is ook sprake van door buitenlandse inlichtingendiensten georkestreerde propaganda in de media. Veelal
ging het om enerzijds het in een kwaad daglicht stellen van
tegenstanders en anderzijds het proberen te voorkomen
van negatieve aandacht dan wel het genereren van positieve
aandacht voor de desbetreffende buitenlandse belangen.
De AIVD heeft geconstateerd dat de Iraanse
inlichtingen­dienst in 2010 heeft geijverd om Iraanse
oppositiebewegingen in een slecht daglicht te stellen
bij Nederlandse politici en bestuurders. De Iraanse
dienst verzamelt informatie over personen die bij de
oppositie betrokken zijn en beschuldigt de oppositie­
bewegingen ook via internetsites, (pers)conferenties,
boeken en tijdschriften, onder meer van gewelddadigheden en mensenrechtenschendingen. Waar mogelijk
heeft de AIVD belanghebbenden terzake nader
geïnformeerd en bewust gemaakt van deze ongewenste en heimelijke beïnvloeding.

De dreiging van digitale spionage is onverminderd groot
De dreiging van digitale aanvallen tegen elektronische
netwerken in Nederland is nog altijd groot. Tegen en
via Nederland vinden gerichte digitale aanvallen plaats.
Tevens is gebleken dat de bestaande detectiemiddelen niet
voldoende zijn om alle aanvallen te onderkennen.

De AIVD onderscheidt twee belangrijke vormen van
digitale aanvallen op systemen, die samenhangen met het
doel waarvoor ze gepleegd worden. De eerste is digitale
spionage, waarbij het doel is vertrouwelijke informatie te
stelen. De tweede is digitale ontwrichting, waarbij de daders
proberen de infrastructuur van een organisatie of land te
ontwrichten. In militaire zin kan dit laatste ‘cyberwarfare’
worden genoemd. Beide vormen van digitale aanvallen
kunnen worden ingezet voor zowel criminele als statelijke
doeleinden. Digitale aanvallen kunnen verder zowel gericht
(op specifieke gebruikers) als ongericht (op grote aantallen
gebruikers) worden uitgevoerd. Onder ongerichte aanvallen
vallen bijvoorbeeld ook grootschalige uitbraken van
computervirussen die, willekeurige, minder goed beveiligde gebruikers kunnen treffen. Digitale aanvallen zijn
eenvoudig en goedkoop uit te voeren, moeilijk traceerbaar
en hebben hierdoor een zeer laag afbreukrisico voor de
aanvallers.
De AIVD verwacht dat het aantal digitale aanvallen in de
toekomst zal toenemen. Van belang is daarom dat essentiële systemen in ons land deugdelijk beveiligd zijn tegen
digitale aanvallen en dat spionage en uitval van systemen op
grote schaal kunnen worden voorkomen.
De AIVD stelt vast dat belangendragers zich niet altijd
voldoende bewust zijn van de waarde van de informatie
waarover zij beschikken. Zij overschatten bovendien de
veiligheid van technische toepassingen als laptops en
smartphones die zij in hun dagelijks werk gebruiken.
Uitwisseling van gevoelige informatie over de telefoon of
via e-mail vormt altijd een risico, mede omdat dergelijke
communicatie via knooppunten in het buitenland kan
lopen. Ook worden e-mailberichten van mobiele systemen
als laptops en smartphones soms tijdelijk op buitenlandse
servers opgeslagen. Buitenlandse inlichtingendiensten
maken graag gebruik van dergelijke kansen.
Wanneer digitale spionageaanvallen onderkend worden,
informeert de AIVD indien opportuun de relevante partijen
hierover. Voorts levert de AIVD bijdragen aan de ontwikkeling van een nationale strategie op het gebied van
cybersecurity.

20

Russische inlichtingenactiviteiten zijn zowel in
Nederland als wereldwijd onverminderd reëel en
actueel. In het afgelopen jaar was het oprollen in de
Verenigde Staten van een spionagenetwerk van
‘illegals’ – elite-inlichtingenofficieren die langdurig met
valse identiteit onder niet-traditionele dekmantel
(veelal onopvallende bedrijven) opereren – de meest
opmerkelijke tegenslag voor Russische inlichtingendiensten. Tevens kwamen andere Russische spionageactiviteiten in de openbaarheid. Een flink aantal haalde
niet de publiciteit.
Ook in 2010 heeft de AIVD verschillende vormen van
Russische inlichtingenactiviteiten waargenomen. Een
veelgebruikte werkwijze is het cultiveren en rekruteren
van (potentiële) bronnen. Een gemeenschappelijke
vriend kan daarbij als tussenpersoon gebruikt worden
om in contact te komen met een medewerker van een
interessante organisatie, zoals NAVO en EU, de
ministeries van Buitenlandse Zaken, Defensie,
Economische Zaken, Landbouw en Innovatie, inlichtingen- en opsporingsdiensten, innovatieve bedrijven in
onder meer de defensie- en energiesector en
universiteiten.
De inlichtingenofficier maakt zijn contact vaak wijs dat
hij naast zijn officiële werkzaamheden een eigen
bedrijfje heeft waar zijn baas niets van mag weten.
Daarom mag geen contact met hem worden opgenomen. Pas na verloop van tijd krijgt de bron een uniek
mobiel telefoonnummer waarop de inlichtingenofficier
te bereiken is. Afspraken vinden plaats op initiatief van
de inlichtingenofficier in wisselende openbare
gelegenheden. Aanvankelijk vraagt de officier,
zogenaamd voor zijn bedrijfje, alleen open informatie,
vervolgens biedt hij geld aan om de bron zogenaamd te
laten meeprofiteren van de winst van zijn bedrijf. Later
wordt de bron gevraagd ook niet-open informatie te
verstrekken, zoals toekomstige onderzoeken, projecten, zakendeals en verdragen.

3.2 Activiteiten en resultaten
Om de dreiging van heimelijke inlichtingenactiviteiten
van vreemde mogendheden beter in beeld te brengen en
aanbevelingen te doen over hoe deze dreiging (verder) te
reduceren hebben de AIVD en het Directoraat-generaal
Veiligheid van het ministerie van Binnenlandse Zaken en
Koninkrijksrelaties in 2009 gezamenlijk onderzoek gedaan
naar spionagerisico’s op het terrein van economisch welzijn
en wetenschappelijk potentieel en openbaar bestuur en
vitale infrastructuur. In april 2010 zijn de onderzoeks­
bevindingen in de vorm van een Kwetsbaarheidsanalyse
spionage (KWAS) aangeboden aan de Tweede Kamer. De
voornaamste conclusie die uit het onderzoek getrokken kan
worden, is dat het bewustzijn in de betrokken sectoren ten
aanzien van spionage vaak laag is. Instellingen en bedrijven
realiseren zich niet altijd dat zij over informatie of kennis
beschikken die waardevol is voor buitenlandse inlichtingendiensten. Dit komt vooral doordat de focus ligt op het realiseren van hoogwaardige resultaten, en niet op bescherming
van informatie tegen onvermoede dreigingen. De kennis
over spionage is beperkt.
De AIVD is in 2010 gestart met een programma om het
bewustzijn van de risico’s te verhogen bij enkele tientallen
bedrijven, overheden, onderzoeksinstellingen en universiteiten in Nederland. Het doel is eveneens om de organisaties aan te zetten tot veiligheidsbevorderende maatregelen.
De AIVD heeft in dit kader een groot aantal presentaties
gegeven over kwetsbaarheid voor spionage bij bedrijven
en eveneens is een aantal publicaties voorhanden: Spionage
in Nederland, Spionage bij reizen naar het buitenland en Digitale
spionage. Ook heeft de AIVD voor specialisten een Handleiding
Kwetsbaarheidsanalyse Spionage geschreven, waarmee zij voor
hun eigen organisatie een inventarisatie kunnen maken
van de cruciale belangen van hun organisatie en de daarbij
behorende kwetsbaarheden. De AIVD heeft organisaties er
ook op geattendeerd dat mogelijke ongewenste en heimelijke activiteiten van andere landen bij de dienst gemeld
kunnen worden.
De AIVD heeft in 2010 bij het tegengaan van heimelijke
inlichtingenactiviteiten door vreemde mogendheden nauw
samengewerkt met buitenlandse collega-diensten. Hierbij
gaat het bijvoorbeeld om het uitwisselen van ­informatie
over personen die, al dan niet onder diplomatieke
dekmantel, inlichtingenactiviteiten ontplooien.

21

22

4 Veiligheidsbevordering
De AIVD heeft tot taak te bevorderen dat de verantwoordelijke en bevoegde instanties op het gebied van de nationale
veiligheid zorgen voor adequate beveiliging van relevante
belangen. De AIVD doet dat door vanuit zijn specifieke
kennis en expertise dreigingsinformatie te verstrekken
ten behoeve van de organisaties die blijkens operationeel
onderzoek bloot staan aan dreiging (de C-taak van de AIVD).
Ook draagt de AIVD bij aan het stelsel bewaken en beveiligen door te voorzien in dreigingsmeldingen, dreigingsanalyses en -inschattingen, alsmede risicoanalyses ten
aanzien van personen, objecten en diensten die behoren tot
het zogenoemde rijksdomein (de E-taak van de AIVD).

4.1 Stelsel bewaken en beveiligen
Het uitgangspunt van het stelsel bewaken en beveiligen
is dat de verantwoordelijkheid voor de eigen veiligheid
primair ligt bij de burgers, bedrijven, organisaties en instellingen zelf. In aanvulling daarop heeft de rijksoverheid een
bijzondere verantwoordelijkheid voor een bepaalde groep
personen, objecten en diensten in Nederland die worden
gerekend tot het zogenoemde rijksdomein, en die in het
kader van het nationaal belang of internationale betrekkingen veilig en ongestoord moeten kunnen functioneren.
De AIVD levert, evenals de MIVD en het KLPD, informatie
aan de NCTb waarin concrete en voorstelbare dreigingen in
relatie tot een bedreigd(e) persoon, object of dienst worden
weergegeven.
Evenementen van nationaal belang
Uit de evaluatie van de aanslag op Koninginnedag 2009
in Apeldoorn is de aanbeveling voortgekomen dat enkele
evenementen van nationaal belang extra aandacht
verdienen van de partners binnen het stelsel bewaken en
beveiligen. Het gaat om Koninginnedag, Dodenherdenking,
Veteranendag, Prinsjesdag en landelijke verkiezingen.
De AIVD heeft in dit kader uitgebreide dreigingsanalyses
opgesteld voor deze evenementen. Voorts heeft de AIVD een
belangrijke bijdrage geleverd aan de Handreiking Nationale
evenementen Bewaken & Beveiligen.
Dreiging tegen personen binnen het rijksdomein
In de aanloop naar de Tweede Kamerverkiezingen van
9 juni 2010 heeft de AIVD onder meer onderzoek gedaan
naar (voorstelbare) dreigingen tegen lijsttrekkers van
deel­nemende politieke partijen. Na het aantreden van het
kabinet Rutte heeft de AIVD dreigingsinschattingen vervaardigd met betrekking tot alle aangetreden bewindslieden.

Bedreigingen aan het adres van personen binnen het rijksdomein blijven actueel. Hierbij gaat het veelal om jeugdige
straattaaldreigers die, aangemoedigd door het laagdrempelige karakter van internet, hun frustratie of boosheid
met betrekking tot een publiek persoon willen afreageren.
Doorgaans gaat hier geen concrete dreiging van uit. De
bedreigingen kunnen desalniettemin invloed hebben
op het onbelemmerd functioneren en de persoonlijke
levenssfeer van betrokkenen. Jihadistische dreiging tegen
personen binnen het rijksdomein is over het ­algemeen
­relatief laag vanwege een gebrek aan interesse van in
Nederland wonende jihadisten voor deze personen. Een
belangrijk deel van de dreiging richting personen binnen
het rijksdomein is afkomstig van solistische dreigers.
Solistische dreigers
Het verschijnsel solistische dreigers is voor de partners in
het stelsel bewaken en beveiligen, waaronder de AIVD, een
fenomeen dat steeds meer aandacht vraagt. De ­solistische
dreiger is een persoon die (zonder medewerking van
anderen) door middel van gedrag of woord als gevolg van
een individueel doorlopen proces richting geweld een
­dreiging vormt. De NCTb heeft in juli 2010 het rapport
Individuele bedreigers van publieke personen in Nederland aan de
Tweede Kamer aangeboden. De AIVD heeft een belangrijke
bijdrage geleverd aan de totstandkoming van dit rapport.
In navolging van het rapport heeft de (toenmalige) minister
van Justitie in een brief aan de Tweede Kamer aangegeven
dat er behoefte is aan landelijke coördinatie met betrekking tot zorg- en dreigingsmanagementtrajecten. Hiervoor
is een pilot van twee jaar gestart, waarbinnen bij het KLPD
een klein en slagvaardig team is opgericht dat bestaat
uit medewerkers van verschillende partnerorganisaties,
waaronder de AIVD. Het doel van de pilot is om te bezien of,
door middel van een passend zorg- of hulpaanbod (soms
tegelijk met een straf ), de risico’s van de solistische dreigers
afnemen en beter beheersbaar kunnen worden.
Internationale organisaties
Nederland is als gastland verantwoordelijk voor de veiligheid en het onbelemmerd en vrij van inmenging functio­
neren van de internationale organisaties op zijn grond­
gebied. Een inbreuk hierop kan worden beschouwd als een
aantasting van de internationale rechtsorde. Een aantal van
de in ons land gevestigde internationale organisaties is dan
ook ondergebracht in het stelsel bewaken en beveiligen.

23

De AIVD draagt bij aan de bescherming van internationale
organisaties door belanghebbenden tijdig te informeren
over voorstelbare en concrete dreigingen tegen deze instellingen. Daarbij kan het gaan om fysieke dreigingen, bijvoorbeeld uitgaande van aanhangers dan wel tegenstanders
van een individu of een land dat is aangeklaagd door een
internationaal tribunaal of gerechtshof. Het betreft echter
evenzeer inlichtingendreigingen. Veel van de internationale
organisaties houden zich immers bezig met onderwerpen
waarin buitenlandse mogendheden interesse kunnen
hebben en/of waarbij grote belangen van buitenlandse
mogendheden op het spel staan.
In 2010 heeft de AIVD vooral dreigingsinformatie aangeleverd betreffende het Internationaal Strafhof (International
Criminal Court, ICC), het Joegoslavië-tribunaal
(International Criminal Tribunal for the former Yugoslavia,
ICTY) en het Bijzonder Tribunaal voor Libanon (Special
Tribunal for Lebanon, STL). Met name het laatstgenoemde
tribunaal vergde veel capaciteit, omdat rekening gehouden
werd met mogelijke veiligheidsimplicaties voor het STL in
relatie tot de politieke ontwikkelingen in Libanon.
Wereldkampioenschap voetbal 2010
De AIVD heeft onderzoek gedaan naar mogelijke dreigingen
tegen het wereldkampioenschap voetbal 2010 in ZuidAfrika. De AIVD werkte hierbij samen met de NCTb, het
KLPD, het Nationaal CrisisCentrum (NCC) en met het ministerie van Buitenlandse Zaken. De AIVD heeft met het oog op
de Nederlandse deelname en de aanwezigheid van personen
uit het rijksdomein een dreigingsanalyse opgesteld, waarin
een inschatting werd gegeven van jihadistische en andere
potentiële dreigingen met betrekking tot dit evenement.
Voorts zijn aanwijzingen over een mogelijke dreiging vanuit
Al Qaida in Irak tegen Nederlandse en Deense bezoekers en
delegaties nader onderzocht en geduid.

4.2 Het Alerteringssysteem
Terrorismebestrijding (ATb) en
de vitale sectoren
Vitale sectoren
De AIVD voorziet de vitale6 sectoren van informatie over
dreigingen, bijvoorbeeld over heimelijke activiteiten van
vreemde mogendheden en extremisme. Door middel van
dreigingsproducten, advies, publicaties en awarenesssessies worden overheid en bedrijfsleven in staat gesteld
om maatregelen te nemen, waarmee zij hun kwetsbaarheid
verminderen. De AIVD speelt steeds beter in op behoeftes
binnen de overheid en het bedrijfsleven door tijdig en
rechtstreeks specifieke dreigingsinformatie met de belanghebbenden te delen.
De AIVD heeft in 2010 per sector kritisch overwogen welke
rol de AIVD moet hebben, welke rol de sector zelf kan
vervullen, en welke rol is weggelegd voor de RID’en in
de regio’s waar bedrijven of instanties zijn gehuisvest die
behoren tot een vitale sector. Hierbij zijn het belang van de
vitale sector en de mate en aard van de dreiging leidend.
Deze heroriëntering en de daarmee samenhangende
prioritering van de werkzaamheden van de AIVD zal in 2011
worden afgerond.
Alerteringssysteem Terrorismebestrijding
Het ATb heeft tot doel maatschappelijke ­bedrijfssectoren,
met het accent op bedrijfsonderdelen van de vitale infrastructuur, te voorzien van dreigingsinformatie, zodat zij
zich kunnen voorbereiden op een voorstelbare of een
concrete terroristische dreiging. De AIVD leverde daartoe
in 2010 dreigingsanalyses aan. Uit deze dreigingsanalyses
kwam naar voren dat de jihadistische dreiging tegen de
aangesloten sectoren in Nederland op dit moment laag
is. Uitzondering hierop vormt de sector burgerluchtvaart,
waar sprake is van meerdere internationale incidenten met
relevantie voor Nederland. In mindere mate geldt dit ook
voor de sector transport (openbaar vervoer).
Burgerluchtvaart
De AIVD heeft een dreigingsanalyse opgesteld met betrekking tot de sector burgerluchtvaart op de eilanden Bonaire,
Sint Eustatius en Saba (BES-eilanden). Aanleiding hiervoor was de staatkundige hervorming van de Nederlandse
Antillen in 2010. Hierin heeft de AIVD een aantal dreiging­
aantrekkende aspecten en een aantal kwetsbaarheden
geïdentificeerd.

6

24

Zie voor een toelichting de begrippenlijst achterin dit
jaarverslag.

4.3 Dreigingsappreciatie
aanslagmiddelen (CBRNE)
De AIVD heeft in het afgelopen jaar de CBRNE 7 dreigings­
appreciatie 2010 opgeleverd. Tevens is een aantal burgemeesters van gemeenten waar zich een object bevindt dat
behoort tot de sector nucleair ingelicht. Zij hebben van de
AIVD daarbij een mondelinge toelichting ontvangen op het
dreigingsbeeld. De desbetreffende burgemeesters gaven
aan dergelijke initiatieven ook in de toekomst te zullen
waarderen. Hieraan zal de AIVD gevolg geven. Voorts heeft
de AIVD een aantal bestuursvoorzitters en veiligheids­
functionarissen van organisaties binnen de sector ingelicht
over de CBRNE dreigingsappreciatie 2010. Het is de inzet van de
AIVD de belanghebbenden handelingsperspectief te bieden
door onder andere de betekenis van internationale incidenten op het terrein van CBRNE-middelen te duiden.

4.4 Activiteiten en resultaten
De AIVD heeft in 2010 het veiligheidsbewustzijn verhoogd
in enkele geprioriteerde sectoren van het bedrijfsleven en
de overheid. De AIVD heeft er in het afgelopen jaar voor
gezorgd dat de belanghebbenden in vitale sectoren, internationale organisaties (C-taak) en in het stelsel bewaken en
beveiligen (E-taak) konden beschikken over een actueel,
accuraat en betrouwbaar beeld over dreiging. Daarmee
waren zij in staat om gepaste maatregelen te treffen. De
AIVD bood daartoe advies, beveiligingsproducten, publicaties en awareness-sessies aan. In het kader van zijn veiligheidsbevorderende taak heeft de AIVD in 2010 bijvoorbeeld
meer dan 100 weerstandsverhogende presentaties gegeven
aan diverse belangendragers.
De AIVD heeft de effectiviteit van dreigingsinformatie
verhoogd onder meer door de kwaliteit van de dreigings­
producten te verbeteren. In 2010 heeft de AIVD bij de
uit­voering van zijn veiligheidsbevorderende taak in het
kader van het stelsel bewaken en beveiligen het accent
gelegd op de vervaardiging van omvangrijke, diepgaande
analyses. Met deze brede analyses voor belangrijke dossiers
beoogt de AIVD zijn partners in het stelsel een adequaat
handelingsperspectief te bieden. Daarnaast bleef de
frequentie in stand van het grote aantal kortetermijn­
producten met verhoudingsgewijs een begrensde reikwijdte, die overwegend gericht zijn op het bieden van
handelingsperspectief op de korte termijn. De keuze en
prioritering van onderwerpen worden vastgesteld in overleg
met de NCTb, in het bijzonder de eenheid Bewaken en
Beveiligen en de directie Beveiliging burgerluchtvaart.

7

CBRNE staat voor Chemisch, Biologisch, Radiologisch, Nucleair en Explosieven

In 2010 is met betrekking tot deze taak de meeste inzet geleverd op de terreinen van bedreiging van nationale politici,
de burgerluchtvaart, internationale organisaties en het
Koninklijk Huis.

4.5 Nationaal Bureau voor
Verbindingsbeveiliging (NBV)
Het uitlekken van gevoelige informatie, waaronder
staatsgeheimen, kan schade toebrengen aan de belangen
van de Nederlandse staat. Gevoelige informatie moet
daarom extra worden beveiligd. Het Nationaal Bureau voor
Verbindingsbeveiliging (NBV), onderdeel van de AIVD,
bevordert de beveiliging van gevoelige informatie. De
AIVD geeft advies over informatiebeveiliging, beoordeelt
beveiligingsproducten en ondersteunt bij de implementatie
ervan. Ook laat de AIVD beveiligingsproducten ontwikkelen
als er geen producten beschikbaar zijn die voldoen aan de
beveiligingseisen.
Risicomanagement
Voor het beschermen van de nationale veiligheid is het
van belang om gevoelige informatie en vitale processen
te beschermen tegen ICT-gerelateerde dreigingen. De
AIVD zorgt er met behulp van risicomanagement voor
dat ministeries passende maatregelen kunnen nemen.
Risicomanagement is gericht op het identificeren en beoordelen van risico’s en het inzichtelijk maken van beheersmaatregelen. Door de aanwezige dreiging en de belangen
van de vitale processen of gevoelige informatie in kaart te
brengen, is het mogelijk een bewuste afweging te maken
van de in te zetten beheersmaatregelen.
In 2010 is door de AIVD een methodiek voor risicomanagement ontwikkeld en toegepast bij een aantal
ministeries, waaronder het ministerie van Sociale
Zaken en Werkgelegenheid (Sociale Inlichtingen- en
Opsporingsdienst). Hierbij is aandacht besteed aan het
dreigingsniveau, de verwachte impact van incidenten op
de bedrijfsvoeringsprocessen en de systeemarchitectuur.
Met behulp van de methodiek is inzicht geboden in het
benodigde en daadwerkelijke weerstandsniveau van de
meest cruciale technische beveiligingscomponenten, zodat
afwegingen gemaakt konden worden over verbeteringen en
resterende risico’s.
Basisvoorziening Departementaal Vertrouwelijk
Informatie wordt bestempeld als ‘Departementaal
Vertrouwelijk’ als kennisname van de informatie door nietgerechtigden kan leiden tot nadeel aan het belang van één
of meer ministeries. ‘Departementaal Vertrouwelijk’ is de
lichtste rubriceringsvorm. De AIVD heeft in 2010 bijgedragen aan de Basisvoorziening Departementaal Vertrouwelijk door
25

communicatievoorzieningen op dit beveiligingsniveau te
laten ontwikkelen en te beoordelen. De AIVD onderhoudt
hiertoe contacten met alle ministeries.
De AIVD verricht bijvoorbeeld onderzoek naar het inrichten
van een werkplek, waarop informatie van verschillende
niveaus van rubricering veilig kan worden verwerkt.
Ook worden beoordelingen gedaan van opensourceproducten voor een veilige communicatie op het niveau
‘Departementaal Vertrouwelijk’. Daarnaast wordt onderzoek gedaan naar middelen en mogelijkheden om digitale
aanvallen vroegtijdig te kunnen onderkennen en wordt er
gekeken naar de ontwikkeling en beoordeling van oplossingen voor veilig bellen.
In oktober is door de AIVD een klantendag georganiseerd,
waar voorlichting is gegeven over de producten en diensten
van de AIVD op het gebied van informatiebeveiliging. De
dag is door vertegenwoordigers van circa twintig verschillende rijksonderdelen bezocht en heeft veel inzicht opgeleverd in de behoeften, vragen en ideeën van de diverse
ministeries.
Veilig mobiel bellen
Gsm-verkeer is kwetsbaarder geworden voor afluisteren. De
benodigde software hiervoor is steeds breder beschikbaar
en de benodigde hardware is goedkoper geworden. In 2010
heeft de AIVD daarom onderzoek verricht naar producten
om veilig mobiel te kunnen bellen en aandacht besteed aan
het laten ontwikkelen van nieuwe producten.
In het kader van onderzoek naar producten voor veilig
mobiel bellen heeft de AIVD de quickscan veilig bellen
uitgevoerd. Deze quickscan geeft ministeries inzicht in de
beschikbare oplossingen voor veilig mobiel bellen. In de
quickscan zijn in 2010 de beveiligingsfuncties en gebruikersvriendelijkheid van vijf producten voor veilig mobiel bellen
onderzocht en samengevat. Voor een aantal producten
is recent een evaluatietraject opgestart voor het niveau
‘Departementaal Vertrouwelijk’.
Nederland beschikt sinds 2006 over een toestel dat bellen
tot en met het beveiligingsniveau ‘Geheim’ mogelijk maakt:
de Sectra Tiger. Om veilig te kunnen telefoneren binnen de
Europese Unie (EU) heeft de AIVD in 2010 de Sectra Tiger
onder de aandacht gebracht van de EU en de NAVO. Met de
Sectra Tiger is communicatie tot en met beveiligingsniveau
‘EU geheim’ goed te beveiligen. De Europese Raad heeft
daarom besloten tot de aanschaf van enkele honderden van
deze telefoons.

26

Evaluatie componenten Galileo
Nederland is betrokken bij de bouw van Galileo.
Dit Europese programma is de tegenhanger van het
Amerikaanse Global Positioning System (GPS), waarmee
plaatsbepaling met navigatieapparatuur plaatsvindt. De
AIVD ziet toe op de goedkeuring van diverse beveiligingscomponenten van Galileo. De eerste evaluatie van een
Nederlands Galileo-component onder AIVD-coördinatie
is afgerond, dankzij een goede samenwerking tussen de
diverse betrokken firma’s en instellingen en de AIVD.
Cybersecurity
De AIVD beschikt over een unieke informatiepositie ten
aanzien van specifieke vormen van cyberdreiging, zoals
cyberspionage, cyberterrorisme en cyberextremisme
en -activisme. Digitale spionageaanvallen van vreemde
mogendheden op Nederlandse bedrijven en overheden
vinden steeds vaker plaats. De AIVD doet naar aanleiding
daarvan (samen met commerciële partijen en universiteiten) onderzoek naar middelen en mogelijkheden om
digitale aanvallen vroegtijdig te kunnen onderkennen. Ook
geeft de AIVD adviezen voor het verhogen van de weerstand tegen dergelijke aanvallen. In 2010 leverde de AIVD
bijdragen aan de ontwikkeling van een nationale strategie
op het gebied van cybersecurity. De AIVD brengt zijn kennis
in ten behoeve van het gezamenlijke en integrale beeld
van de actuele cyberdreigingen. Ook heeft de AIVD bijgedragen aan het scenario Cyberconflict van het Directoraatgeneraal Veiligheid van het ministerie van Binnenlandse
Zaken en Koninkrijksrelaties en aan de nationale oefening
Cyberstorm.

27

28

5 Proliferatie van massavernietigingswapens
De proliferatie van massavernietigingswapens vormt een
bedreiging voor de internationale veiligheid. Met diverse
internationale verdragen wordt toegezien op het tegengaan van verdere verspreiding van nucleaire wapens en
overbrengingsmiddelen, het uitvoeren van kernproeven
en de uitbanning van chemische en biologische wapens.
Bovendien is een aantal exportregelingen van kracht.
Nederland heeft zich aangesloten bij deze verschillende
verdragen en regelingen en hecht waarde aan de naleving daarvan, zowel door lidstaten als door Nederlandse
bedrijven en organisaties.
Verschillende landen worden ervan verdacht ondanks
alle internationale verplichtingen toch te werken aan het
ontwikkelen van massavernietigingswapens en over­
brengingsmiddelen. Deze verdenking wordt (mede) gevoed
door eigen handelingen van deze staten en rapporten van
internationale toezichtorganisaties. De belangrijkste landen
van zorg zijn Iran, Noord-Korea en Syrië.

5.1 De gezamenlijke Unit
Contraproliferatie (UCP)
Sinds 2008 werkt de AIVD op het aandachtsgebied proliferatie nauw samen met de MIVD in een gezamenlijke Unit
Contraproliferatie (UCP). Medewerkers van beide diensten
werken samen op één locatie en delen elkaars gegevens,
informatieposities en contacten. Het functioneren van deze
gezamenlijke eenheid leidt steeds vaker tot verdieping van
kennis en uitbreiding van mogelijkheden.
De UCP heeft zowel een inlichtingentaak als een veiligheidstaak. De inlichtingentaak betreft het informeren
van de regering over ontwikkelingen met betrekking tot
programma’s voor massavernietigingswapens en overbrengingsmiddelen in landen van zorg. De veiligheidstaak
bestaat uit het leveren van bijdragen aan het tegengaan van
verwervingsactiviteiten door of ten dienste van landen van
zorg in of via Nederland.

Iran blijft internationaal en ook voor de AIVD en de MIVD
een land van zorg, omdat het land blijft streven naar het
beheersen van de volledige nucleaire splijtstofcyclus. Dat
wil zeggen van het winnen van uraniumerts tot het verrijken
van uranium met behulp van zelfgebouwde ultracentrifuges
en het opwekken van kernenergie. Het IAEA is nog steeds
niet in staat uit te sluiten dat Iran meer dan alleen civiele
bedoelingen heeft met zijn nucleaire activiteiten. Opvallend
was de uitspraak van het IAEA in februari 2010 dat het erop
lijkt dat Iran ook na 2004 bezig is geweest met mogelijk
kernwapengerelateerde activiteiten. Deze uitspraak was
nieuw en daarom opmerkelijk, omdat het IAEA geen
melding maakte van nieuwe feiten waarop deze uitspaak
was gebaseerd.
Iran heeft reeds een aantal jaren een actief ruimtevaartprogramma. In het kader hiervan wordt onder andere
gewerkt aan raketten voor de lancering van satellieten.
Dit programma draagt een civiel karakter. Wel kan opgedane
ervaring en kennis worden toegepast in het programma
voor militaire ballistische raketten. Het ruimtevaart­
programma vertoont de laatste jaren ­substantiële
vooruitgang.
Noord-Korea maakt geen geheim van de eigen nucleaire
ambities. Eind 2010 gunde het land Amerikaanse bezoekers
een blik op een tot dan toe onbekende hal met voor het
oog functionerende ultracentrifuges voor de verrijking van
uranium. Rond die tijd maakten de media ook melding van
berichten dat Noord-Korea op een testterrein voorbereidingen lijkt te treffen voor een nieuwe proefexplosie in de
loop van 2011.
De AIVD en de MIVD houden de betrokken ministeries,
primair Buitenlandse Zaken, Algemene Zaken, Defensie en
Economische Zaken, op de hoogte van nieuwe ontwikkelingen en van hun betekenis voor de totaalbeelden.

Nucleaire wapens en overbrengingsmiddelen
Iran, Syrië en Noord-Korea roepen door hun activiteiten
en hun gebrek aan openheid internationaal onverminderd
vragen op. Zij geven nog steeds geen (afdoende) antwoord
op vragen van het Internationaal Atoomenergie Agentschap
(IAEA) over hun nucleaire activiteiten.

29

Iran zet het eigen uraniumverrijkingsprogramma voort
en is inmiddels overgegaan tot verrijking tot 20%,
overigens nog steeds laagverrijkt uranium dat niet
geschikt is als splijtstof voor een kernwapen. Wel doet
het land zo extra ervaring op met het proces van
uraniumverrijking. Evenals in voorgaande jaren voerde
het land ook in 2010 proeflanceringen uit van ballis­
tische raketten.
Noord-Korea blijkt te beschikken over een uranium­
verrijkingsprogramma. Bovendien lijkt het land
voorbereidingen te treffen voor een nieuwe proef­
explosie. Tijdens een grote militaire parade in het
najaar werden verschillende ballistische raketten voor
middellange afstand getoond.
Syrië blijft zwijgen op verschillende vragen van het
IAEA. Het land heeft een actief raketprogramma.

Chemische en biologische wapens
Door de snelle ontwikkeling van industrie en wetenschappelijk onderzoek op chemisch en biologisch terrein in de
eerdergenoemde landen van zorg neemt het kennisniveau
en de infrastructuur daar ook nog steeds toe. Het blijft
moeilijk met zekerheid vast te stellen dat onderzoek en
productie alleen zijn gericht op civiele doeleinden. De AIVD
en de MIVD blijven de ontwikkelingen volgen.
Verwerving van relevante kennis en apparatuur
In het kader van de veiligheidstaak van de AIVD en de
MIVD vindt onderzoek plaats naar openlijke of heimelijke
verwerving door of ten behoeve van landen van zorg van
relevante kennis, apparatuur, materialen en grondstoffen,
in of via Nederland. Ook in 2010 heeft informatie van de
AIVD en de MIVD eraan bijgedragen dat het ministerie
van Economische Zaken, Landbouw en Innovatie individuele bedrijven een ‘catch-all’-beschikking heeft kunnen
opleggen waardoor uitvoer van specifieke goederen
naar bepaalde afnemers vergunningplichtig is verklaard.
Daarnaast alerteerden de diensten specifieke bedrijven en
specifieke instellingen voor wetenschappelijk onderwijs en
onderzoek (awareness).
In het kader van hun taak op het terrein van het tegengaan
van proliferatiegevoelige activiteiten, doen de AIVD en
MIVD onderzoek naar dubieus gedrag van zakenlieden
en kleine handelsbedrijven. Deze onderzoeken vloeien
herhaaldelijk voort uit meldingen afkomstig uit de ambtelijke wereld, maar ook van buitenlandse collega-diensten.
Bij deze onderzoeken wordt nauw samengewerkt met het
ministerie van Economische Zaken, Landbouw en Innovatie
en met uitvoeringsinstanties als de Douane en de opsporingsdienst FIOD. Waar nodig worden beleidsinstanties of

30

opsporingsdiensten op de hoogte gebracht van de uitkomsten van dergelijk onderzoek.
Exportcontrole
De AIVD en MIVD spelen een belangrijke ondersteunende
rol bij de uitvoering van het Nederlandse exportcontrole­
beleid betreffende strategische en ‘dualuse’-goederen.
Aanvragen voor exportvergunningen van deze goederen
naar landen van zorg worden vrijwel altijd voorgelegd aan
de AIVD en de MIVD.
Nagegaan wordt wat bekend is over afnemer en eind­
gebruiker en over eventuele tussenstations. In voorkomende gevallen besteden de diensten eveneens
aandacht aan de bruikbaarheid van kennis en goederen in
programma’s voor massavernietigingswapens en over­
brengingsmiddelen. De AIVD en de MIVD stellen het
ministerie van Economische Zaken, Landbouw en Innovatie
in kennis van hun bevindingen. Dat ministerie voegt deze
informatie samen met eigen en van andere zijden verkregen
informatie en beslist vervolgens op de aanvraag.
De sancties tegen Iran die in het afgelopen jaar verder
werden uitgebreid brengen met zich mee dat verwerving
van kennis, technologie, materialen en grondstoffen ten
behoeve van dat land extra aandacht blijft vragen. Het gaat
hierbij niet alleen om handel, maar ook om toelating van
studenten tot bepaalde post-doctorale studies.

5.2 Activiteiten en resultaten
De AIVD en de MIVD hebben in 2010 op dit aandachtsgebied
circa vijftig inlichtingenrapportages en bijzondere briefings
uitgebracht, die voornamelijk waren gericht aan de ministers van Algemene Zaken, Buitenlandse Zaken, Defensie
en Economische Zaken, Landbouw en Innovatie. Aan de
regering kon door de eigen inlichtingen- en veiligheidsdiensten geverifieerde en gevalideerde inlichtingeninformatie worden verstrekt. Dit was mogelijk door een sterkere
eigenstandige informatiepositie van de AIVD en MIVD in en
met betrekking tot de landen van zorg en door intensieve
samenwerking met buitenlandse collega-diensten.
Aan het Openbaar Ministerie werden twee ambtsberichten
uitgebracht en aan Economische Zaken, Landbouw en
Innovatie één. In het kader van bewustwording en veiligheidsbevordering op proliferatieterrein werden ongeveer
vijftig bedrijven en instituten bezocht.

In het kader van de exportcontrole door het ministerie van
Economische Zaken, Landbouw en Innovatie hebben de
AIVD en de MIVD in 95 gevallen informatie verstrekt aan dat
ministerie. Deze informatie had betrekking op afnemers,
eindgebruikers, tussenstations en gebruiksmogelijkheden.
De UCP was in 2010 door innovatieve operationele samenwerkingsprojecten en analytische uitwisseling een gewaardeerde samenwerkingspartner van specifieke buitenlandse
collega-diensten.

31

32

6 Inlichtingen buitenland
De zogenoemde D-taak van de AIVD is ‘het verrichten van
onderzoeken betreffende andere landen ten aanzien van
onderwerpen die door de minister-president, in overeenstemming met de ministers van BZK en Defensie worden
aangewezen’.
De minister-president, minister van Algemene Zaken,
stelt samen met de ministers van Binnenlandse Zaken en
Koninkrijksrelaties, Defensie en Buitenlandse Zaken de
inlichtingenbehoefte van de Nederlandse regering op. Deze
wordt vastgelegd in een Aanwijzingsbesluit. Het huidige
Aanwijzingsbesluit loopt van 2008 tot 2012. Deze looptijd
van vier jaar is nodig om de inlichtingendiensten in staat te
stellen voor een langere termijn een inlichtingenpositie op
te bouwen en te behouden.
Het Aanwijzingsbesluit richt de onderzoeken van de AIVD
op:
a. het inwinnen van inlichtingen over de politieke intenties
van regeringen, instellingen en inwoners van specifiek
benoemde landen of regio’s;
b. het tijdig onderkennen en signaleren van en reageren op
ontwikkelingen in landen of regio’s die een potentiële
dreiging ten aanzien van de nationale veiligheid vormen.
Met de verzamelde inlichtingen beschikt de Nederlandse
regering bij de totstandkoming van het buitenland­politieke
beleid over informatie die via andere, bijvoorbeeld diplomatieke, kanalen niet of moeilijk te verkrijgen is. Doel
is om op basis van door de eigen inlichtingendiensten
ver­zamelde en/of geverifieerde en gevalideerde inlichtingen de werkelijke intenties van overheden, personen en
groeperingen te achterhalen. De aandacht van de AIVD richt
zich op zowel de binnenlandse als de buitenlandse politiek
van een staat. Door middel van intensieve afstemming met
het ministerie van Buitenlandse Zaken wordt voorkomen
dat de activiteiten van de AIVD overlappen met die van de
diplomatieke dienst. Gestreefd wordt naar onderzoeks­
resultaten die complementair zijn aan de activiteiten van
het ministerie van Buitenlandse Zaken.
In 2010 is de organisatie van de AIVD voor de uitvoering van
de inlichtingentaak buitenland aangepast aan de strategische ambities van de AIVD. Deze herstructurering vond
plaats in nauw overleg met het ministerie van Buitenlandse
Zaken en is erop gericht om de speerpunten van het buitenlandpolitieke beleid van de Nederlandse regering optimaal
te ondersteunen.

Naast het verkrijgen van inlichtingen door inzet van eigen
bijzondere middelen, is de AIVD voor zijn inlichtingen­
positie deels aangewezen op samenwerking met binnen- en
buitenlandse collega-diensten. Dit leidt in toenemende
mate tot samenwerkingsprojecten die de inlichtingenpositie van de AIVD aantoonbaar versterken. De AIVD
rapporteert naast nationale afnemers ook aan buitenlandse
afnemers, zoals aan de NAVO en het Joint Situation Center
(SitCen) van de EU.
Het Aanwijzingsbesluit van de minister-president is voor
het grootste deel gerubriceerd. Uitgebreide openbare
verslaglegging van de onderzoeksactiviteiten die de AIVD
voortvloeiende uit het Aanwijzingsbesluit verricht zou betekenen dat verregaand inzicht wordt gegeven in de subjecten
van onderzoek en de daaraan verbonden vraagstelling. Er
is daarom gekozen voor een meer algemene rapportage
in dit hoofdstuk. De Commissie voor de Inlichtingen- en
Veiligheidsdiensten (CVID) van de Tweede Kamer wordt in
detail geïnformeerd over onderzoeken die voortvloeien uit
het Aanwijzingsbesluit van de minister-president.

6.1 Regionale ontwikkelingen
Midden-Oosten, Iran en Turkije
Het vredesproces in het Midden-Oosten tussen Israël en de
Palestijnen zit in een blijvende impasse. Ondanks verscheidene pogingen om de onderhandelingen vlot te trekken,
lijkt vooruitgang vooralsnog ver weg. De voortdurende
intra-Palestijnse verdeeldheid en de bestuurlijke ­scheiding
tussen de Westelijke Jordaanoever en de Gazastrook spelen
de Palestijnen hierbij parten. Israël en de Palestijnen
hebben weinig vertrouwen dat vrede op korte termijn kan
worden bereikt. Israël ziet momenteel ook geen directe
noodzaak zijn standpunten te wijzigen.
In Libanon zijn in 2010 de politieke spanningen toegenomen door berichten dat leden van Hezbollah aangeklaagd gaan worden door het in Nederland gevestigde
Bijzonder Tribunaal voor Libanon, dat is opgericht om
de daders van de aanslag op ex-premier Rafiq Hariri te
vervolgen. De sjiitische beweging Hezbollah startte, vooruitlopend op de daadwerkelijke aanklachten, een (media-)
campagne om de onafhankelijkheid van het VN-tribunaal
ter discussie te stellen en het mogelijke bewijsmateriaal in
diskrediet te brengen.

33

In de regio groeit de frustratie onder met name de jongere
mannen. Hoewel zij steeds hoger opgeleid zijn, is er geen
uitzicht op werk. Die frustratie is een belangrijke aanjager
van de sociale onrust in de regio en is mogelijk een
voedingsbodem voor extremisme.
Na de onderdrukking van de massale demonstraties in 2009
en begin 2010 heeft het Iraanse regime zijn macht hersteld.
Desondanks duurt de interne politieke machtsstrijd voort.
Sinds de laatste Amerikaanse gevechtstroepen Irak hebben
verlaten, is de bewegingsruimte voor Iran in de regio toegenomen. In zijn buitenlandse politiek lijkt Iran ook te willen
aantonen dat het in de regionale context een belangrijke
speler is waarmee rekening gehouden dient te worden.
Daarnaast tracht Iran zijn isolement te doorbreken door het
verstevigen van diplomatieke banden met Venezuela en met
landen in Afrika zoals Eritrea en Soedan. Naast de sancties
van de Verenigde Naties en de Verenigde Staten hebben met
name de sancties van de Europese Unie in 2010 gezorgd voor
een verdere verslechtering van de Iraanse economie. Iran
tracht op diverse manieren deze sancties te omzeilen.
Turkije is een drijvende kracht achter meer economische
integratie in de regio met als doel grotere afzetmarkten
voor Turkse producten te creëren. Dit gaat gepaard met
een toename van inzet en invloed van Turkije in de regio.
Een andere ontwikkeling is dat Turkije de banden met Iran
poogt aan te halen in het kader van een gezamenlijke strijd
tegen de Koerden.
Azië
China manifesteert zich steeds meer als grootmacht,
op zowel regionaal als mondiaal niveau. Dit is duidelijk
zichtbaar in de wijze waarop China zijn politieke belangen
nastreeft en over de hele wereld activiteiten onderneemt
om zijn behoefte aan energie, grondstoffen, technologie
en voedsel veilig te stellen. China neemt hierbij de laatste
jaren een assertievere houding aan. Dit omdat economische
groei noodzakelijk is voor de handhaving van de interne
stabiliteit. Daarnaast beschouwt China zaken als Tibet,
Xinjiang, Taiwan en (democratische) hervormingen als een
bedreiging voor de interne stabiliteit. China oefende in
2010 diplomatieke druk uit om andere landen te bewegen
de Chinese invalshoek hierin te volgen.
De situatie in Kasjmir is het best te typeren als ‘stabiele’
instabiliteit. De aanslagen in Mumbai in 2008 hebben voor
een dieptepunt gezorgd in de verhoudingen tussen India en
Pakistan. De verhoudingen zijn nog altijd niet terug op het
niveau van vóór die aanslagen.

34

Russische Federatie
De rol van Rusland als belangrijke leverancier van grondstoffen en energie verandert. Rusland heeft nog ruime
olie- en gasvoorraden, terwijl de olievoorraden in het
Midden-Oosten de komende decennia steeds kleiner zullen
worden. Hoewel de markt voor olie en gas weer enigszins
begint aan te trekken, heeft de Russische Federatie echter
weinig financiële middelen om te investeren en innoveren
op energiegebied.
Sotsji, de stad waar in 2014 de Olympische Winterspelen
worden gehouden, grenst rechtstreeks aan de NoordKaukasus, de instabielste regio van de Russische Federatie.
Om die reden zal de AIVD de ontwikkelingen in deze regio
de komende jaren nauwgezet volgen.
Afrika
In Afrika zijn er aanzienlijke verschillen tussen landen.
Er zijn dan ook zowel positieve als zorgwekkende ontwikkelingen. Enerzijds is, onder meer door buitenlandse, met
name Chinese, investeringen in infrastructurele projecten,
sprake van een gestage economische groei. Ook is er geleidelijke vooruitgang op het vlak van gezondheidszorg en
onderwijs. Anderzijds blijven enkele politieke en maatschappelijke ontwikkelingen aanleiding tot zorg geven.
Dat dit terecht is, blijkt uit de recente onrust in deze regio.
Wijdverspreide corruptie, etnische spanningen en falende
overheidsinstituties leiden tot problematisch functioneren
van de rechtstaat, een verslechterende positie van de vrouw,
beperkte bescherming van politieke rechten en mensenrechten, alsmede tot onveiligheid in een aanzienlijk aantal
landen. Voorbeeld van die onveiligheid is de toenemende
trend van ontvoeringen, waarbij westerlingen ook tot de
slachtoffers behoren. In Nigeria lijkt het ontvoeren van
mensen een bedrijfstak te zijn geworden en ook voor
terroristische organisaties zoals AQIM is het ontvoeren van
mensen een belangrijke inkomstenbron.
Latijns-Amerika en de Caribische regio
In 2010 kwam in Suriname een nieuwe regering aan de
macht, bestaande uit de partijen van Desi Bouterse, diens
vroegere rivaal Ronnie Brunswijk en de oud-parlementsvoorzitter Paul Somohardjo. Bouterse werd gekozen tot
president van Suriname. Deze ontwikkelingen leidden tot
een bekoeling van de relaties tussen de Nederlandse en de
Surinaamse regering.
De relatie tussen Colombia en Venezuela is na enkele jaren
van gespannen verhoudingen verbeterd. Toch blijft de
verhouding instabiel zolang de structurele problemen die
aan de spanningen ten grondslag liggen blijven bestaan,
zoals bijvoorbeeld de intensieve banden tussen Colombia
en de Verenigde Staten die door Venezuela worden gelaakt.

President Chávez van Venezuela noemde in 2010 de
banden tussen Nederland en Aruba en Curaçao een
‘koloniaal residu’ en wees op de bijzondere (economische
en historische) betrekkingen tussen Venezuela en deze
eilanden, overigens zonder daarop in directe zin territoriale
aanspraken te maken. Nederland en de Verenigde Staten
werden voorts van agressieve intenties jegens Venezuela
beschuldigd.

6.2 Activiteiten en resultaten
De regering kon bij de totstandkoming van het buitenlandpolitieke beleid onder meer gebruik maken van door de
AIVD ingewonnen inlichtingen. In totaal verzond de AIVD
in 2010 circa 400 inlichtingenrapporten die voortkwamen
uit het onderzoek in het kader van de inlichtingentaak
buitenland. Deze rapportages betreffen onder meer korte
inlichtingenrapporten, grotere inlichtingenanalyses,
ambtsberichten, notities voor ministers en rapportages aan
de EU.
De AIVD speelt in toenemende mate met producten op maat
in op de buitenlandpolitieke kalender van de Nederlandse
regering. Naast schriftelijke rapportages werden steeds
vaker briefings en presentaties gegeven, met name gericht
op informatievoorziening van bewindspersonen en de
ambtelijke top.
In 2010 hebben de AIVD en de MIVD het gezamenlijke
Team Caribisch Gebied (TCG) opgericht. Aan het hoofd
van dit team, dat fysiek ondergebracht is bij de AIVD,
staat een medewerker van de MIVD. Het plaatsvervangend
hoofd is afkomstig van de AIVD. Dit is in navolging van
het succesvolle functioneren van de gezamenlijke Unit
Contraproliferatie (UCP) die onderzoek doet naar massa­
vernietigingswapens en hun overbrengingsmiddelen. Zowel
het TCG als de UCP werkt voor beide diensten en treedt
op als een eenheid. Door deze samenwerkingsverbanden
worden doublures in de werkzaamheden voorkomen en
wordt bijgedragen aan een doeltreffende taakuitvoering.
De AIVD en de MIVD werken waar mogelijk samen met de
Veiligheidsdienst Curaçao en de Veiligheidsdienst Aruba.

35

36

7 Vertrouwensfuncties en
veiligheidsonderzoeken
Binnen de Nederlandse samenleving zijn diverse functies
geïdentificeerd die de mogelijkheid bieden de nationale
veiligheid in meer of mindere mate te schaden. Deze
­functies zijn onder andere te vinden binnen de sectoren
rijksoverheid, de Nederlandse politie, burgerluchtvaart en
Hoge Colleges van Staat. Ook bijvoorbeeld bij bedrijven
binnen de nucleaire sector zijn zulke functies geïdenti­
ficeerd. Een vakminister wijst op grond van de Wet
veiligheids­onderzoeken (Wvo), in overeenstemming met
de minister van Binnenlandse Zaken en Koninkrijksrelaties
dergelijke functies aan als vertrouwensfunctie.
Met het uitvoeren van een veiligheidsonderzoek wordt
inbreuk gemaakt op iemands persoonlijke levenssfeer.
Vertrouwensfuncties dienen mede daarom als sluitstuk
van beveiliging, nadat alle andere mogelijke fysieke en
organisatorisch beveiligingsmaatregelen zijn getroffen.

Een persoon mag pas een vertrouwensfunctie bekleden,
wanneer de AIVD een Verklaring van Geen Bezwaar (VGB)
ten behoeve van die persoon heeft afgegeven. Een dergelijke verklaring houdt in dat uit oogpunt van de nationale
veiligheid geen bezwaar bestaat tegen de vervulling van die
vertrouwensfunctie door de betreffende persoon. Om dit
vast te stellen, wordt de kandidaat-vertrouwensfunctionaris
onderworpen aan een veiligheidsonderzoek. Afhankelijk
van de kwetsbaarheid van de vertrouwensfunctie, wordt
de zwaarte van het veiligheidsonderzoek vastgesteld op A-,
B- of C-niveau. Een A-onderzoek is het meest diepgaand en
wordt slechts ingesteld voor de meest kwetsbare vertrouwensfuncties. Een C-onderzoek is het minst diepgaande
onderzoek.

7.1 Vertrouwensfuncties
In 2010 bedroeg het aantal aangewezen vertrouwens­
functies 76.129 voltijdbanen. In de burgerluchtvaartsector
is, na een dalende trend over de afgelopen jaren, het aantal
veiligheidsonderzoeken licht toegenomen. Deze stijging
is mogelijk toe te schrijven aan het economisch herstel
van de sector. De meeste veiligheidsonderzoeken voor de
burgerluchtvaart worden uitgevoerd naar personen die
als gevolg van een EU-richtlijn een ‘backgroundscreening’
moeten ondergaan. Dit vanwege het feit dat deze personen
toegang moeten hebben tot de om beveiligingsredenen
beperkt toegankelijke gebieden, de zogenoemde Security
Restricted Area’s (SRA). De inzet van medewerkers binnen
deze gebieden fluctueert dagelijks. Het aantal vertrouwensfunctionarissen is daarom slechts een momentopname.
Het kengetal in tabel 1 verwijst naar het aantal aangemelde
personen voor het veiligheidsonderzoek.
Het aantal vertrouwensfuncties binnen de Nederlandse
politie-organisatie is in 2010 gestabiliseerd. Daarmee zijn
de beoogde effecten van de herziene leidraad Aanwijzen
Vertrouwensfuncties na vermindering van het aantal vertrouwensfuncties in 2009, in het verslagjaar 2010 bestendigd.
Bij de uitvoering van het aanwijzingsbeleid van vertrouwensfuncties ziet de AIVD toe op de naleving van de verantwoordelijkheid die de werkgever heeft om in beginsel eerst
andere beveiligingsmaatregelen te treffen. Het veiligheidsonderzoek dat wordt uitgevoerd dient immers voor het
reduceren van de resterende risico’s die van invloed zijn op
de nationale veiligheid.

37

Sector

2009

2010

Sector burgerluchtvaart

29.061

31.433

Defensieorderbedrijven

20.800

20.800

Politie (A- en P-functies)

16.479

16.705

Rijksoverheid

5.193

5.296

Vitale bedrijven

1.547

1.547

Koninklijk Huis

345

348

73.425

76.129

Totaal
Tabel 1: aantallen vertrouwensfuncties

7.2 Doorlooptijd en aantallen
uitgevoerde veiligheidsonderzoeken
In totaal heeft de AIVD 8.999 veiligheidsonderzoeken uitgevoerd. Dit is het aantal ontvankelijke aanvragen met een
startdatum in 2010.

mandaat van de AIVD worden verricht zijn werkafspraken
gemaakt. In zijn algemeenheid is daarbij vastgelegd dat
onderzoeken waarbij justitiële gegevens over de betrokkene naar voren zijn gekomen en onderzoeken waarbij
informatie moet worden ingewonnen bij internationale
collega-diensten, worden doorgestuurd naar de AIVD voor
verdere behandeling. De afgifte dan wel de weigering van
de VGB geschiedt in deze gevallen dan ook door de AIVD.
Gemiddeld genomen wordt jaarlijks zo’n 10 tot 12 procent
van dergelijke onderzoeken doorgestuurd.
Veiligheidsonderzoeken onder
mandaat

2009

2010

Aantal uitgevoerde BL-onderzoeken
(KMar)

29.061

31.433

Aantal uitgevoerde P-onderzoeken
(Politie)

2.661

2.310

15

39

31.737

33.782

Aantal uitgevoerde KH-onderzoeken
(DKDB)
Totaal

Tabel 3: totaal aantal uitgevoerde veiligheidsonderzoeken onder mandaat
Sectoren

2009

2010

A-onderzoeken (inclusief politie)

1.765

1.479

B-onderzoeken

3.994

3.723

BL-onderzoeken via KMar

3.481

3.194

P-onderzoeken via politie

105

59

C-onderzoeken

436

511

15

33

9.796

8.999

KH-onderzoeken (A en B)
Totaal

Tabel 2: het aantal door de AIVD in behandeling genomen veiligheids­
onderzoeken (KH: Koninklijk Huis, P: Politie, BL: Burgerluchtvaart)

Daarnaast heeft de AIVD in 2010 in totaal 940 verzoeken
voor ‘NAVO- en EU-clearances’ ontvangen en 950 verzoeken
voor administratieve naslagen van buitenlandse collegadiensten en voor de MIVD.
Voor de uitvoering van veiligheidsonderzoeken geldt dat
een deel van het totale aantal onderzoeken onder mandaat
van de AIVD wordt uitgevoerd door de politie. De politie
voert in dit verband P-onderzoeken uit voor de functies
bij de politie. De Dienst Koninklijke en Diplomatieke
Beveiliging (DKDB, onderdeel van het Korps Landelijke
Politiediensten, KLPD) voert de veiligheidsonderzoeken uit
voor de functies bij het Koninklijk Huis (KH-functies).
Daarnaast voert de Koninklijke Marechaussee (KMar) onder
mandaat van de AIVD de veiligheidsonderzoeken uit voor
de sector burgerluchtvaart (BL-onderzoeken). Ten behoeve
van de uitvoering van de veiligheidsonderzoeken die onder
38

Gemiddelde behandeltijd veiligheidsonderzoeken
In tabel 4 zijn de gerealiseerde behandeltijden weergegeven
van de A-onderzoeken uitgevoerd voor de rijksoverheid,
andere overheidsgerelateerde onderdelen zoals de Hoge
Colleges van Staat en voor de politie. Gemiddeld genomen
is in 2010 94 procent van deze onderzoeken uitgevoerd
binnen de wettelijke behandeltermijn van maximaal acht
weken.
Onderzoeken op A-niveau
met startdatum in 2010
Inzender

Gestart

Waarvan besluit in
8 weken

Rijksoverheid

850

790 (92,9%)

Politie

615

587 (95,4%)

Totaal

1.465

1.377 (94%)

Tabel 4: behandeltijden A-onderzoeken rijksoverheid en politie 2010
(inclusief Hoge Colleges van Staat en dergelijke).
Van aanvragen die gedurende het onderzoek zijn afgebroken, is geen
behandeltijd berekend. Er is immers geen formeel besluit.

Verantwoordelijkheden werkgever
In het systeem van de Wvo is een belangrijke rol
weggelegd voor de werkgevers van (kandidaat-)
vertrouwensfunctionarissen. Zowel wanneer het gaat
om de vervulling van een bestaande vertrouwens­
functie als wanneer een al vervulde functie later als
vertrouwensfunctie wordt aangewezen, is de werk­
gever degene die zorg draagt voor de aanmelding bij de
AIVD voor het onderzoek, voor de daarvoor benodigde
schriftelijke instemming van de betrokkene en voor het
inlichten van betrokkene over de betekenis van het
onderzoek en over de rechtsgevolgen van de aanmelding. Als een VGB wordt ingetrokken rust op de
werkgever de verplichting om de betrokkene uit de
vertrouwensfunctie te ontheffen.

7.3 Weigeringen VGB en bezwaar en
beroep
Bij de uitvoering van veiligheidsonderzoeken wordt een
beoordelingsperiode in ogenschouw genomen. Afhankelijk
van de zwaarte van het veiligheidsonderzoek kan deze
periode oplopen tot tien jaar. Indien een sollicitant in
de periode voorafgaand aan de aanmelding voor het
veiligheidsonderzoek in het buitenland heeft gewoond,
wint de AIVD, indien dat mogelijk is, over deze periode
inlichtingen in bij collega-diensten. De AIVD heeft daartoe
met tal van collega-diensten een samenwerkingsverband.
Overwegingen die een rol spelen bij het aangaan van een
samenwerkingsrelatie met een collegadienst zijn de eerbiediging van de mensenrechten, de mate van professionaliteit, betrouwbaarheid en de democratische inbedding van
de collega-diensten binnen het staatsbestel.
In tabel 5 is het aantal weigeringen, uitgesplitst naar de
weigeringsgrond, weergegeven. Meer dan de helft van het
totaal aantal geweigerde VGB’s was gerelateerd aan justitiële
antecedenten. Een kleiner deel van de weigeringen vond
zijn oorzaak in het feit dat de AIVD geen inlichtingen heeft
kunnen inwinnen bij internationale collega-diensten
vanwege het ontbreken van een samenwerkingsrelatie.

Functies en weigeringsgrond

Onvoldoende
gegevens

Justitieel

A-vertrouwensfuncties

Overige redenen
4

5

A-vertrouwensfuncties politie

2

2

P-vertrouwensfuncties

2

2

B-vertrouwensfuncties
B-vertrouwensfuncties burgerluchtvaart

1

Totaal

6

4

10

20

265

150

4

419

C-onderzoeken
Totaal

1
271

156

1
22

449

Tabel 5: aantal weigeringen VGB’s in 2010

39

De minister baseert een besluit tot afgifte of weigering
van een VGB op gegevens die uit het veiligheidsonderzoek van de AIVD voortkomen. Er wordt tot weigering
besloten indien onvoldoende waarborgen aanwezig
zijn dat de betrokkene onder alle omstandigheden de
plichten die uit de vertrouwensfunctie voortvloeien
getrouwelijk zal volbrengen of indien het veiligheids­
onderzoek onvoldoende gegevens heeft opgeleverd
om daarover een verantwoord oordeel te geven. Tegen
een weigering kan bezwaar en beroep worden
aangetekend. Daarnaast voorziet de wet erin dat de
wijze waarop de AIVD veiligheidsonderzoeken uitvoert
kan worden getoetst door de CTIVD.

Bezwaar en beroep 2010
Bezwaren 2010

Ongegrond

Niet
ontvankelijk

Gegrond

Nog geen
beslissing

Ingetrokken

Totaal

19

6

5

-

14

44

12

4

2

-

6

24

- Onvoldoende gegevens

1

2

3

-

7

13

- Overig

6

-

-

-

1

7

Beroep 2010

10

3

1

1

7

22

Voorlopige voorzieningen 2010

-

-

-

1

-

1

Hoger beroep 2010

-

-

-

2

4

6

- Justitiële feiten

Tabel 6: aantal bezwaar- en beroepszaken veiligheidsonderzoeken in 2010

In 2010 werden 6 van de 44 ingediende bezwaren gegrond verklaard. In de 6 gegronde bezwaren is aan de betreffende
personen alsnog een VGB afgegeven. De afwijzingen waren 4 maal op justitiële gronden en 2 maal vanwege onvoldoende
gegevens.

7.4 Overige ontwikkelingen
Functieclustering
De uitvoering van de Wvo door de AIVD moet worden
gerealiseerd in een steeds complexere en meer dynamische
omgeving doordat de leef- en werksituatie van mensen
meer en meer aan verandering onderhevig is. De AIVD
speelt op deze ontwikkeling in door het efficiënter en effectiever toepassen van de Wvo. In 2010 heeft de AIVD in dit
verband een pilot uitgevoerd waarbij een eerste ervaring is
opgedaan met functieclustering. Dat betekent dat medewerkers die van vertrouwensfunctie wisselen, bij gelijke
of minder zware kwetsbaarheden in de nieuwe functie,
geen nieuw veiligheidsonderzoek hoeven te ondergaan.
Verwacht wordt dat daarmee het aantal initiële onderzoeken zal afnemen. Daarentegen zal het aantal herhaalonderzoeken toenemen. De positieve ervaringen die met
de pilot zijn opgedaan hebben geresulteerd in het besluit
functieclustering te implementeren bij het ministerie van
40

Binnenlandse Zaken en Koninkrijksrelaties. In 2011 zal
functieclustering onder voorwaarden gefaseerd worden
ingevoerd bij de overige departementen. Een belangrijke
voorwaarde voor clustering is dat de departementen
moeten beschikken over een actueel plaatsingsbestand van
vertrouwensfunctionarissen.
Sluitstukgedachte en proportionaliteitsbeginsel
In de samenleving is sinds een aantal jaren de behoefte
toegenomen om personeel te laten ‘screenen’ om de integriteit te bevorderen. Het is dan ook niet verwonderlijk dat
zo nu en dan vragen worden gesteld of de AIVD bepaalde
functionarissen kan screenen. De AIVD heeft in 2010 zo veel
als mogelijk de oneigenlijke vraag om screening beheersbaar gemaakt door alleen die functies als vertrouwensfuncties aan te wijzen die aantoonbaar de mogelijkheid
bieden om de nationale veiligheid te schaden. De AIVD
wijst de werkgevers in deze fase altijd op het belang van
de sluitstukgedachte en op het proportionaliteitsbeginsel.

Het veiligheidsonderzoek gaat immers gepaard met een
beperking van het recht op de eerbiediging van de persoonlijke levenssfeer. Vertrouwensfuncties dienen mede daarom
als sluitstuk van beveiliging, nadat alle andere mogelijke
fysieke en organisatorisch beveiligingsmaatregelen zijn
getroffen. Een organisatie kan als het niet gaat om nationale veiligheid, maar om bijvoorbeeld integriteit, andere
middelen aanwenden, zoals een adequaat wervings- en
selectiebeleid, de Verklaring Omtrent het Gedrag (VOG) en
een goede begeleiding van personeel op de werkvloer.
Project Burgerluchtvaart en dynamisering
De AIVD voert in het kader van het proportionaliteitsen subsidiariteitsbeginsel een stringent beleid bij het
aanwijzen van vertrouwensfuncties. In verband met in een
eerdere fase geconstateerde knelpunten met betrekking
tot de instroom van het aantal uit te voeren veiligheids­
onderzoeken voor de sector burgerluchtvaart8, is de AIVD in
2010 begonnen met de aanscherping en verbetering van het
uitvoeringsbeleid van veiligheidsonderzoeken in de burgerluchtvaart. Samen met de NCTb, die namens de vakminister
verantwoordelijk is voor het aanwijzingsbeleid van vertrouwensfuncties, is een start gemaakt met de herijking van het
Aanwijzingsbesluit Burgerluchtvaart 2006.

In 2010 zijn van 45.447 personen die een VGB-Burger­
luchtvaart hebben ontvangen de gegevens nageslagen in
het Justitieel Documentatie Systeem (JDS). Uit deze naslag
bleek dat 4.650 personen beschikten over nieuwe justitiële
gegevens. Dat wil zeggen, gegevens die na de afgiftedatum
van de VGB waren vastgelegd binnen het JDS. In de meeste
gevallen bleek het om antecedenten te gaan die in verband
met het vigerende beoordelingskader10 niet relevant bleken
voor de afweging wel of niet een hernieuwd veiligheids­
onderzoek in te stellen. In 29 gevallen is binnen het verslagjaar een herhaalonderzoek gestart.
Nalatenschap politieonderzoeken weggewerkt
De AIVD heeft op 30 november 2010 een themadag georganiseerd voor de Nederlandse politie. De dag stond in
het teken van de weggewerkte nalatenschap van onderzoeken naar zittende politiemedewerkers. In de maand
november waren, conform afspraken, de laatste veiligheids­
onderzoeken naar deze functionarissen uitgevoerd. Via de
rapportage11 van het verbeterprogramma ‘Sneller Veiliger’
was aangekondigd dat de AIVD en de Nederlandse politie
deze onderzoeken gefaseerd in drie jaar zouden uitvoeren.
Daarmee heeft de AIVD de laatste doelstelling die was
opgenomen in het verbeterprogramma ‘Sneller Veiliger’
gerealiseerd.

In het voorjaar van 2010 is de AIVD begonnen met het
dynamiseren van veiligheidsonderzoeken voor de sector
burgerluchtvaart. Dit houdt in dat de AIVD het bestand
vertrouwensfunctionarissen die werkzaamheden verrichten
op de burgerluchthavens periodiek naslaat op justitiële
gegevens. De maatregel vloeit voort uit een advies van de
commissie-Oort9.

8
9

Tweede Kamer, vergaderjaar 2008 – 2009, 30 805, nr 12 en 13
Door de toenmalige minister van Justitie ingesteld in verband
met de diamantroof op Schiphol begin 2005.

Beleidsregel vertrouwensfuncties en veiligheidsonderzoeken op de
burgerluchthavens, Regeling van 30 januari 1997, Strc. 35.
11
Tweede Kamer, vergaderjaar 2006 – 2007, 30 805, nr. 10.
10

41

42

8 Verantwoording en toezicht
8.1 De Tweede Kamer
De minister van Binnenlandse Zaken en Koninkrijksrelaties
is eindverantwoordelijk voor een doelmatige taakuitvoering
van de AIVD. De AIVD rapporteert aan deze minister, die op
zijn beurt de Tweede Kamer informeert. De minister legt
zo veel mogelijk in het openbaar verantwoording af. Waar
het gaat over de operationele taakuitvoering van de AIVD
is geheimhouding noodzakelijk en wordt de Commissie
voor de Inlichtingen- en Veiligheidsdiensten (CIVD) van de
Tweede Kamer geïnformeerd.
In 2010 is in de Tweede Kamer onder andere stilgestaan bij
het belang van het goed functioneren van de CIVD, het nog
onvoldoende bewustzijn in de Nederlandse samenleving
ten aanzien van spionage-activiteiten van buitenlandse
mogendheden en de rol van de AIVD ten aanzien van
subsidieregelingen. Wat betreft dit laatste onderwerp is
aangegeven dat de AIVD onderzoek doet naar personen
en organisaties die aanleiding geven tot het ernstige
vermoeden dat zij een gevaar vormen voor de nationale
veiligheid. Vanuit dat onderzoek kan de AIVD waar nodig en
mogelijk informatie verstrekken aan belangendragers, zoals
subsidieverstrekkers. De AIVD heeft noch de taak, noch de
bevoegdheid om over subsidieverstrekking te beslissen. Ook
is het niet zo dat subsidieaanvragen ter toetsing aan de AIVD
kunnen worden voorgelegd. Dat zou buiten de wettelijke
taak van de AIVD vallen.
De onderwerpen ‘travel intelligence’, de rol van de AIVD in
onderzoek naar de integriteit van (kandidaat-)Kamerleden
en (kandidaat-)bewindspersonen en de evaluatie van het
anti-terreurbeleid door de commissie-Suyver hadden de
bijzondere aandacht van de Tweede Kamer in 2010.
Travel intelligence
Naar aanleiding van de mislukte aanslag op de vlucht van
Amsterdam naar Detroit op 25 december 2009 is in 2010
meerdere malen in de Tweede Kamer gesproken over het
gebruik van passagiersgegevens in het kader van de taakuitvoering van de AIVD. De minister heeft daarbij aangegeven
dat het gebruik van dit soort gegevens de wettelijke taakuitvoering van de dienst kan versterken en een wezenlijke
bijdrage kan leveren aan het beschermen van de nationale
veiligheid.
Daarom heeft de AIVD aansluiting gezocht bij initiatieven
die plaatsvinden in relatie tot modernisering van het
grensproces, in het bijzonder waar het passagiersgegevens

betreft. In de Tweede Kamer heeft de minister aangegeven
dat de AIVD informatie verwerft en verwerkt binnen de
kaders die de Wet op de inlichtingen- en veiligheidsdiensten
2002 stelt. Momenteel wordt onderzocht hoe de passagiers­
gegevens die relevant zijn in het kader van het bestrijden
van terrorisme en het bevorderen van de nationale veiligheid in bredere zin, het beste verwerkt kunnen worden door
de AIVD.
Integriteit (kandidaat-)Kamerleden en bewindspersonen
Naar aanleiding van de verkiezingen en de vorming van het
nieuwe kabinet zijn vragen gesteld over de rol van de AIVD
in relatie tot de integriteit van (kandidaat-)Kamerleden en
bewindspersonen.
De AIVD heeft een strak afgebakende rol waar het gaat om
onderzoek naar de integriteit van (kandidaat-)Kamerleden.
Kamerleden zijn door de bevolking gekozen voor het
lidmaatschap van de Kamer en derhalve kan het lidmaatschap niet gezien worden als een functie die door het
bevoegd gezag zou kunnen worden aangewezen als een
vertrouwensfunctie. Veiligheidsonderzoeken zijn voor
leden van het parlement aldus niet aan de orde.
Uitgangspunt is dat de eigen verantwoordelijkheid
van de politieke partijen voorop staat. De minister van
Binnenlandse Zaken en Koninkrijksrelaties kan slechts in
laatste instantie gevraagd worden om de AIVD naslag te
laten doen in het geval dat de politieke partij het ernstige
vermoeden heeft dat een (kandidaat-)Kamerlid een gevaar
vormt voor de integriteit van de openbare sector en zelf al
het mogelijke heeft gedaan om dat te onderzoeken.
De bevindingen van de naslag en/of het onderzoek worden,
voor zover dit gelet op het doel van de naslag of het
onderzoek noodzakelijk is, door of namens de minister
van Binnenlandse Zaken en Koninkrijksrelaties aan de
voorzitter van de politieke partij gemeld. In overleg met
de CIVD is voorts in 2010 besloten dat de voorzitter van de
Commissie van Toezicht betreffende de Inlichtingen- en
Veiligheidsdiensten (CTIVD) over deze verstrekkingen wordt
geïnformeerd.
Omdat politieke functies niet kunnen worden aangewezen
als vertrouwensfuncties, geldt ook voor kandidaat-bewindspersonen dat een veiligheidsonderzoek niet aan de orde is.
Wel is er de mogelijkheid van screening. Screening door de
AIVD is één van de drie onderzoeken, naast onderzoek door
Justitie naar justitiële antecedenten en onderzoek door de
Belastingdienst, die de formateur ter beschikking staan bij
het formeren van een nieuw kabinet.
43

Screening door de AIVD houdt een naslag in de eigen
bestanden in om na te gaan of in de dossiers van de dienst
ten aanzien van de kandidaat-bewindspersoon relevante
gegevens beschikbaar zijn die zijn verzameld in het kader
van de taken van de AIVD ex artikel 6 van de Wet op de
inlichtingen- en veiligheidsdiensten 2002. Relevante
gegevens worden vervolgens gedeeld met de formateur ten
behoeve van zijn gesprekken met de kandidaat.
Tot slot geldt dat de AIVD onderzoek kan verrichten naar
(kandidaat-)Kamerleden en (kandidaat-)bewindspersonen
als de dienst in het kader van zijn taakuitvoering beschikt
over of stuit op gegevens die aanleiding geven tot het
ernstige vermoeden dat deze een gevaar vormen voor de
integriteit van de openbare sector.
Vervolgonderzoek naar aanleiding van het rapport commissie-Suyver
In november 2007 werd de regering verzocht te bezien op
welke wijze een onderzoek naar het Nederlandse terrorismebestrijdingsbeleid het beste vorm gegeven zou kunnen
worden. De commissie-Suyver gaf uitvoering aan deze
opdracht en kwam in 2009 met haar rapport. In 2009 gaven
de toenmalige ministers van Justitie en van Binnenlandse
Zaken en Koninkrijksrelaties aan dat zij uitvoering zouden
geven aan de aanbevelingen van de commissie-Suyver.
De AIVD heeft intensief geparticipeerd in het vervolgonderzoek dat in 2010 heeft plaatsgevonden naar aanleiding van
het rapport van de commissie-Suyver. Tijdens het onderzoek
werd door de verschillende samenwerkingspartners op het
terrein van de terrorismebestrijding geconstateerd dat de
samenhang tussen het werk van de inlichtingendiensten
en de opsporing is vergroot. De AIVD, het OM (Landelijk
Parket) en de politie (Nationale Recherche) hebben in de
afgelopen jaren zowel een afwegingskader als een overlegstructuur ontwikkeld. Op basis daarvan kunnen individuele
stappen in terrorismeonderzoeken waarbij sprake is van een
gedeeld of overlappend belang worden afgestemd. Centraal
in dit kader en in het overleg – dat mede gebaseerd is op
het in de Wet op de inlichtingen- en veiligheidsdiensten
2002 (art. 61, lid 2 Wiv 2002) geregelde overleg tussen de
inlichtingendiensten en het Openbaar Ministerie – staat het
‘nationale belang’ waaraan de individuele dienstbelangen
ondergeschikt zijn. De praktijk blijft weliswaar complex,
maar de samenwerking tussen het OM, de politie en de
AIVD is goed.

44

8.2 Commissie voor de Inlichtingenen Veiligheidsdiensten van de Tweede
Kamer (CIVD)
De CIVD bestaat uit de fractievoorzitters van de politieke
partijen die in de Tweede Kamer vertegenwoordigd zijn,
met uitzondering van de fractievoorzitters van partijen die
tijdens een lopende kabinetsperiode zijn afgesplitst. De taak
van de commissie is het vormgeven van de parlementaire
controle op de uitvoering van de operationele werkzaamheden van de AIVD.
In de CIVD gaat het per definitie over onderwerpen die een
staatsgeheim karakter hebben, aangezien het de bespreking van de opbrengsten van de onderzoeksactiviteiten van
inlichtingen- en veiligheidsdiensten betreft. De minister
kan in de CIVD vertrouwelijke mededelingen doen betreffende het actuele kennisniveau van de AIVD en de door de
dienst aangewende geheime bronnen en middelen.
Na de Tweede Kamerverkiezingen is de CIVD in oktober 2010
voor het eerst in de nieuwe samenstelling bijeengekomen.
De leden van de CIVD zijn door de AIVD uitgenodigd om
nader kennis te maken met het inlichtingenproces en de
complexe vraagstukken die zich in dat proces voordoen.
In november 2010 heeft een aantal leden een werkbezoek
afgelegd.
In 2010 zijn in de CIVD onder andere de volgende onderwerpen ingebracht en besproken: de cijfers omtrent de
bevragingen van digitale bestanden en de inzet van de
bijzondere bevoegdheden van de AIVD, een overzicht van
aan Al Qaida gerelateerde organisaties, het dreigingsbeeld
spionage, een toelichting op de Aanwijzing Buitenland
en het AIVD-Jaarplan over 2010 en het driemaandelijkse
Nationaal Inlichtingenbeeld dat door de AIVD en de MIVD
in gezamenlijkheid wordt opgesteld.

8.3 Commissie van Toezicht
betreffende de Inlichtingen- en
Veiligheidsdiensten (CTIVD)
De onafhankelijke Commissie van Toezicht betreffende de
Inlichtingen- en Veiligheidsdiensten (CTIVD) is belast met
het toezicht op de rechtmatigheid van de uitvoering op de
Wet op de inlichtingen- en veiligheidsdiensten 2002 (Wiv
2002) en de Wvo door de AIVD en MIVD.

De AIVD heeft in 2010 ten behoeve van de RIV en RNV
inlichtingenpresentaties over verschillende onderwerpen
verzorgd. Tevens is in de RIV het driemaandelijkse Nationaal
Inlichtingenbeeld van de AIVD en MIVD besproken. In
het Nationaal Inlichtingenbeeld wordt, behalve voor
een inlichtingenbeeld aangaande terrorisme, aandacht
gevraagd voor specifieke onderwerpen die zich lenen voor
nadere bespreking in de RIV. Tevens zijn de jaarplannen
van de AIVD en de MIVD en rapportages over de uitvoering
van de Inlichtingentaak Buitenland in de RIV aan de orde
gekomen.

In 2010 heeft de CTIVD met betrekking tot de AIVD één
toezichtsrapport vastgesteld. Het betreft een onderzoek
naar de rechtmatigheid van de uitvoering van de notificatieplicht door de AIVD. Het rapport is, voorzien van de
reactie van de minister, in hetzelfde jaar aan het parlement
aangeboden en met de Tweede Kamer besproken.
Voor nadere informatie wordt verwezen naar de eigen
website van de CTIVD: www.ctivd.nl. Daarop worden
de rapporten van de CTIVD en de reactie daarop van de
minister gepubliceerd. De CTIVD brengt een eigen jaarverslag uit, eveneens te raadplegen via genoemde website.

8.4 De Raad voor de Inlichtingen- en
Veiligheidsdiensten (RIV)
In 2010 zijn de Raad voor de Nationale Veiligheid (RNV)
en zijn opvolger, de Raad voor de Inlichtingen- en
Veiligheidsdiensten (RIV) verschillende malen bijeengekomen. De RIV is evenals zijn voorganger RNV het voorportaal voor de Ministerraad ten behoeve van het kabinetsbeleid aangaande de nationale veiligheid. In de RIV worden
relevante onderwerpen in relatie tot de analyses van inlichtingen- en veiligheidsdiensten besproken door de ministerpresident en de betrokken vakministers van Binnenlandse
Zaken en Koninkrijksrelaties, Defensie, Veiligheid en
Justitie en Buitenlandse Zaken. De inlichtingen- en veiligheidsdiensten bereiden de RIV voor in het Comité Verenigde
Inlichtingendiensten Nederland (CVIN).

45

46

9 Wetgeving en juridische zaken
9.1 Wijziging van de Wet op de
inlichtingen- en veiligheidsdiensten
2002
Bij de Eerste Kamer der Staten-Generaal was een voorstel tot
wijziging van de Wet op de inlichtingen- en veiligheidsdiensten 2002 aanhangig. Dit wetsvoorstel is destijds ingediend
in verband met de verbetering van de mogelijkheden van
de inlichtingen- en veiligheidsdiensten om onderzoek te
doen naar en maatregelen te nemen tegen terroristische en
andere gevaren met betrekking tot de nationale veiligheid
alsmede enkele andere wijzigingen (kamerstukken 30 553).
De minister-president heeft echter bij brief van 1 november
2010 aan de voorzitters van beide Kamers der StatenGeneraal medegedeeld dat het wetsvoorstel zal worden
ingetrokken (32 417, nr. 47). De daarvoor vereiste procedure
is in gang gezet.

9.2 Nationale veiligheid en de Wet
veiligheidsonderzoeken in het
Caribische deel van het Koninkrijk
Op 10 oktober 2010 is de staatkundige herstructurering
van het Koninkrijk gerealiseerd. Als gevolg daarvan zijn
de Nederlandse Antillen opgeheven. De eilanden Curaçao
en Sint Maarten hebben de status van land binnen het
Koninkrijk verkregen en de eilanden Bonaire, Sint Eustatius
en Saba (BES-eilanden) hebben een status als bijzondere
gemeente (openbaar lichaam) binnen Nederland verkregen.
Deze ontwikkeling heeft ook tot gevolg dat de verantwoordelijkheid voor de nationale veiligheid voor deze (ei)landen
met ingang van die datum anders is ingericht.
Waar voorheen de Nederlandse Antillen verantwoordelijk
was voor de nationale veiligheid van de eilanden van het
land Nederlandse Antillen, zijn het land Curaçao en het land
Sint Maarten nu zelf verantwoordelijk voor hun nationale
veiligheid. Op Curaçao is daartoe de Veiligheidsdienst
Curaçao ingesteld. Op Sint Maarten de Veiligheidsdienst
Sint Maarten, die momenteel met assistentie van de AIVD
wordt opgebouwd. Voor beide diensten geldt dat aan
hun instelling, taken en bevoegdheden een adequate
wettelijke regeling ten grondslag ligt. Deze is mede door
technische bijstand vanuit de AIVD tot stand gebracht.
Voorts is in beide landen voorzien in een onafhankelijke
toezichthouder.

Waar het gaat om de BES-eilanden is met ingang van
10 oktober 2010 zowel de Wiv 2002 als de Wvo volledig van
toepassing verklaard. Dat betekent dat de verantwoordelijkheid voor de nationale veiligheid voor deze eilanden
nu bij Nederland berust. De AIVD en de MIVD zijn daar de
bevoegde diensten. Ook het toezicht van de CTIVD strekt
zich uit tot deze eilanden.
De AIVD heeft, om adequaat uitvoering te kunnen geven
aan zijn taken ten aanzien van de BES-eilanden, meegewerkt
aan de inrichting van een RID binnen het politiekorps BES.
De gevolgen van de toepasselijkheid van de Wvo op de
BES-eilanden zijn door de AIVD nader in kaart gebracht en
het jaar 2011 zal in het teken staan van de concrete toepassing ervan. Zo zullen op de BES-eilanden gefaseerd per
sector vertrouwensfuncties worden aangewezen en veiligheidsonderzoeken worden verricht. De AIVD streeft ernaar
in 2011 alle veiligheidsonderzoeken voor de dan aangewezen vertrouwensfunctionarissen te hebben verricht. Veel
van de daaraan verbonden werkzaamheden kunnen vanuit
het kantoor in Zoetermeer worden verricht, maar veld­
onderzoeken zullen ter plaatse worden verricht.
Een ander aspect is, dat juridische procedures ten aanzien
van de weigering of intrekking van VGB’s met betrekking tot
vertrouwensfuncties op de BES-eilanden ter plaatse dienen
te worden gevoerd met inachtneming van de Wet administratieve rechtspraak BES. In 2011 zal dan ook met betrekking
tot de uitvoering van zowel de Wvo als de Wiv 2002 op de
BES-eilanden een adequate aanpak worden ontwikkeld.

9.3 Klachten
In 2010 werden 23 klachten over vermeend handelen van de
AIVD ontvangen. In dat jaar werden 26 klachten (waarvan
vijf ingediend in 2009) afgehandeld. Eén klacht werd geheel
gegrond verklaard en twee klachten werden deels gegrond
verklaard. Eén klacht werd niet in behandeling genomen,
omdat onvoldoende duidelijk was op welke aangelegenheid
en welke gedraging van de AIVD klager doelde. In de overige
gevallen werd de klacht op advies van de CTIVD ongegrond
verklaard, niet in behandeling genomen, of direct naar
tevredenheid afgehandeld. Twee klachten zullen in 2011
worden afgehandeld.

47

De Nationale ombudsman nam in 2010 twee klachten
met betrekking tot de AIVD in behandeling. Hij achtte de
naar aanleiding van de eerste klacht onderzochte gedraging behoorlijk. Over de andere klacht heeft de Nationale
ombudsman nog geen rapport uitgebracht.

9.4 Verzoeken tot kennisneming
In 2010 is in ruime mate gebruik gemaakt van de wettelijke
mogelijkheid om van eventueel bij de AIVD vastgelegde
gegevens kennis te nemen. Uitsluitend informatie die niet
langer actueel is voor de taakuitvoering van de AIVD komt
voor verstrekking in aanmerking. Niet-actuele gegevens
worden echter niet verstrekt indien hiermee bronnen en
werkwijzen van de AIVD (zouden kunnen) worden onthuld.
Voorts worden persoonsgegevens van derden alleen
verstrekt wanneer sprake is van een overleden echtgenoot,
geregistreerd partner, kind of ouder van de aanvrager. Op
de AIVD-website worden de procedure en de voorwaarden
nader omschreven.
Bij de AIVD zijn in 2010 177 verzoeken tot kennisneming
ingediend. Hiervan zijn er 62 gehonoreerd. Van de ingediende verzoeken hadden er 116 betrekking op eventueel
aanwezige gegevens over de verzoeker zelf, 20 verzoeken
betroffen overleden familieleden en 5 hadden betrekking
op gegevens van derden. Er zijn 36 verzoeken tot kennis­
neming van andere dan persoonsgegevens, de zogenoemde
bestuurlijke aangelegenheid, ingediend. In 2009 waren dit
er nog 17, hetgeen meer dan een verdubbeling betekent van
deze categorie (omvangrijke) verzoeken.
In 2010 maakten 21 verzoekers bezwaar tegen weigeringen
om kennisneming toe te staan, 5 verzoekers gingen in
beroep tegen de beslissing op bezwaar, 1 verzoeker heeft
hoger beroep ingediend tegen de uitspraak van de rechtbank. 4 Bezwaarschriften zijn (gedeeltelijk) gegrond en
2 zijn niet-ontvankelijk verklaard. 1 Bezwaarschrift is
door de verzoeker ingetrokken. Door de rechtbank zijn
2 beroepen gegrond en 2 ongegrond verklaard. Er hebben
2 zaken gediend bij de Afdeling bestuursrechtspraak van
de Raad van State. Deze hoger beroepen zijn ongegrond
verklaard.

48

9.5 Notificatie
Artikel 34, eerste lid, van de Wiv 2002 bevat de notificatieplicht van de AIVD. Deze houdt in dat vijf jaar na de
beëindiging van de daadwerkelijke uitoefening van enkele
specifieke bijzondere bevoegdheden door de AIVD wordt
onderzocht of aan de persoon ten aanzien van wie een
specifieke bevoegdheid is uitgeoefend daarvan verslag kan
worden uitgebracht. De notificatieverplichting geldt alleen
voor de inzet van bijzondere bevoegdheden op personen
vanaf de inwerkingtreding van de Wiv 2002, 29 mei 2002. Dit
betekent dat vanaf 29 mei 2007 de notificatieverplichting
uitvoering heeft gekregen. Tot op heden is nog geen notificatieverslag uitgebracht. In het op 24 februari 2010 door de
CTIVD uitgebrachte toezichtsrapport naar de rechtmatigheid van de uitvoering van de notificatieplicht door de AIVD
(nr. 24, 2010) heeft de Commissie evenwel geconstateerd
dat de AIVD in het algemeen de notificatieplicht overeenkomstig de wettelijke vereisten uitvoert. Een opmerking van
de CTIVD in haar rapport is dat in 43% van de onderzochte
zaken een persoon niet kon worden genotificeerd omdat
hij niet kon worden getraceerd. Om betrokkenen beter te
kunnen traceren heeft de AIVD een aantal maatregelen
genomen (bijvoorbeeld zowel bij de Gemeentelijke Basis
Administratie (GBA), de RID als de Belastingdienst navraag
doen naar het adres van een betrokkene).
De minister uitte bij de aanbieding van het rapport van
de Commissie van Toezicht het voornemen om de actieve
notificatieplicht te vervangen door een passieve notificatieplicht door middel van een verruiming van de wettelijke
mogelijkheid tot kennisneming. Deze mogelijkheid wordt
op dit moment nader verkend.

49

50

10 Organisatie, beleid en bedrijfsvoering
10.1 Organisatie-ontwikkeling
In zijn Jaarplan 2010 heeft de AIVD aangegeven dat implementatie van de medio 2009 doorgevoerde reorganisatie
ook in 2010 nog de nodige aandacht zou vergen, onder
meer in termen van het versterken van de effectiviteit en
de flexibiliteit van de AIVD. In dit kader zijn in 2010 de
resultaatgebieden en de werkprocessen binnen de AIVD
beschreven, geoptimaliseerd en afgestemd, zijn prestatieindicatoren geïntroduceerd en is gewerkt aan een meer
resultaatgerichte cultuur binnen de organisatie.
De AIVD heeft in 2010 de systematiek van ‘wegen en prioriteren’ doorontwikkeld. Hiermee kunnen afgewogen beslissingen worden genomen en is betere sturing op allocatie
van mensen en middelen in het primaire proces mogelijk.
Voorts is het bedrijfsvoeringsproces van de AIVD in 2010
verder versterkt. Dit betekent dat de ondersteuning aan de
primaire eenheden is verbeterd, bijvoorbeeld met betrekking tot de beschikbaarheid van managementinformatie.
Operationele risico’s in het inlichtingenproces en (financiële) risico’s in de bedrijfsvoering worden hiermee beter
beheerst.
De (door)ontwikkeling van de ICT-voorzieningen van de
AIVD en het beheer daarvan waren in 2010 onverminderd
van belang. Gewerkt is aan het dienstbreed optimaliseren van de informatiehuishouding. Op een aantal
ICT-gebieden moet de AIVD excelleren om het verdergaande ­technologiegebruik door onderzoekssubjecten het
hoofd te kunnen bieden. Dit geldt in het bijzonder voor de
­strategisch-operationele doelen waarbij ook internationale
informatiestromen verwerkt moeten worden. Op deze
gebieden moet innovatieve technologie worden ingezet
om te kunnen omgaan met de uitdagingen van cryptotechnologie, grootschalige data-analyse en cyberwarfare. De
AIVD verwacht dat deze uitdagingen de komende jaren de
ICT-ontwikkelagenda zullen blijven bepalen.
De medewerkers van de AIVD dienen te beschikken over
een juiste mix van vakmanschap, ervaring en intuïtie.
Daartoe is in 2010 het strategisch HRM-beleid van de AIVD
doorontwikkeld.

De AIVD hecht vanzelfsprekend aan een rechtmatige taakuitvoering. Om het interne systeem van toezicht en controle
op het rechtmatig uitvoeren van de taken nog meer kracht
bij te zetten, is de functie van juridisch controller ingesteld. Juridische control is een instrument dat zorgt voor
bewaking en bevordering van de juridische kwaliteit van de
producten en processen binnen de AIVD door het achteraf
uitoefenen van rechtmatigheidstoezicht. De instelling van
deze functie draagt bij aan het voorkomen van juridische
misstappen en het reduceren van risico’s.

10.2 Bedrijfsvoering
In miljoenen euro’s

2008

2009

2010

Uitgaven

175,2

189,7

191,0

Apparaat

169,2

181,5

182,7

6,0

8,2

8,3

Geheime uitgaven

Uitgaven AIVD 2010

12%

31%

■

Taak- en bedrijfsvoeringsgelden

■

Gebouw

■

Personele kosten

57%

51

Begrippenlijst
Activisme

CBRNE-terrorisme

De algemene benaming voor het fenomeen waarbij
personen of groepen op buitenparlementaire wijze, maar
binnen de grenzen van de wet, streven naar verbetering van
de rechten en levensomstandigheden van individuen en
groepen, maar ook dieren.

Het plegen van of dreigen met op mensen gericht geweld
dan wel het toebrengen van ernstige maatschappij­
ontwrichtende zaakschade door middel van het verspreiden
of vrijmaken van chemisch, biologisch, radiologisch of
nucleair materiaal of zelfgemaakte explosieven, met als
doel maatschappelijke veranderingen te bewerkstelligen of
politieke besluitvorming te beïnvloeden.

Al Qaida
Met de aanduiding Al Qaida wordt tegenwoordig gedoeld
op de verzameling van kern-Al Qaida (zie kern-Al Qaida) en
aan kern-Al Qaida gelieerde netwerken. Er is sprake van een
wederzijdse ideologische verbondenheid, waarbij de leiders
van lokale jihadistische groeperingen de ideologie van de
wereldwijde jihad van kern-Al Qaida overnemen en trouw
zweren aan de leider van kern-Al Qaida, Osama bin Laden.
Zij voeren vervolgens vaak de naam Al Qaida, gevolgd door
de streek waar zij actief zijn. Voorbeelden hiervan zijn Al
Qaida in de Islamitische Maghreb (AQIM) en Al Qaida op
het Arabisch Schiereiland (AQAS). Behalve dat deze groepen
de wereldwijde jihad steunen, voeren zij nadrukkelijk ook
een eigen agenda. Er is niet per se sprake van samenwerking of aansturing tussen kern-Al Qaida en de gelieerde
organisaties. Omdat de term ‘Al Qaida’ dus op verschillende
organisaties kan doelen, is het in de praktijk een moeilijk
hanteerbare term en is het gebruikelijk om de specifieke
naam van de organisatie te noemen.

Ambtsbericht
Een (schriftelijke) mededeling aan een persoon of instantie
omtrent door de AIVD verwerkte (persoons)gegevens die
voor de geadresseerde persoon of instantie van belang
kunnen zijn om deze in staat te stellen zijn verantwoordelijkheid uit te oefenen inzake door hem te behartigen
belangen.

52

CT Infobox
Een samenwerkingsverband van AIVD, FIOD, IND, KLPD,
KMar, MIVD en OM dat is ondergebracht bij de AIVD. De
Contraterrorisme Infobox heeft tot doel bij te dragen aan
de bestrijding van terrorisme door het op een centraal
punt bij elkaar brengen en vergelijken van informatie
over netwerken en personen die op de een of andere wijze
betrokken zijn bij terrorisme en daaraan te relateren radicalisering. Daartoe heeft de CT Infobox de taak om binnen het
samenwerkingsverband of aan derden te adviseren over de
wenselijkheid van verstrekking van gegevens, alsmede over
mogelijkheden om strafrechtelijke, vreemdelingrechtelijke,
bestuurlijke of inlichtingenmatige maatregelen te nemen.

Dualuse-goederen
Goederen of materialen die geschikt zijn voor tweeërlei
gebruik (zowel civiele als militaire toepassing). Deze term
wordt gebruikt bij het tegengaan van de verdere verspreiding van (massavernietigings)wapens.

Extreem
Personen, groepen of organisaties zijn extreem wanneer zij
zich manifesteren tot op de grens van de wettelijke kaders
van de democratische rechtsorde, maar daar nog binnen
blijven.

Bijzondere informatie

Extremisme, extremistisch

Staatsgeheimen en overige bijzondere informatie waarvan
kennisname door niet-gerechtigden nadelige gevolgen kan
hebben voor de belangen van de Staat, van zijn bondgenoten of van één of meer ministeries.

Het fenomeen waarbij personen en groepen, bij het streven
naar verbetering van de rechten en levensomstandigheden
van individuen, groepen, of dieren, bewust over de grenzen
van de wet gaan en (gewelddadige) illegale acties plegen.

Bijzondere inlichtingenmiddelen

Gewelddadige jihad

Technische en andere middelen die worden ingezet ter
uitvoering van een bijzondere bevoegdheid als bedoeld in
de Wiv 2002 en die veelal een geheim karakter hebben.

De gewapende strijd tegen vermeende vijanden van de
islam, waarbij ter legitimering een beroep wordt gedaan op
de islamitische rechtsleer.

Islamisme, islamistisch

Overbrengingsmiddelen

Een radicale stroming binnen de islam die ernaar streeft de
samenleving een weerspiegeling te laten zijn van hetgeen
volgens haar in de oorspronkelijke bronnen van de islam
– de Koran en de soenna (de uitspraken en handelingen
van de Profeet) – staat vermeld. Het islamisme heeft een
politieke agenda en kan bij de verwezenlijking ervan kiezen
voor een gewelddadige of niet gewelddadige en zelfs democratische variant. Gerelateerd aan salafisme.

Systemen, zoals ballistische raketten, kruisvluchtwapens
en onbemande vliegtuigen, die noodzakelijk zijn om
chemische, biologische, radiologische en nucleaire (CBRN)
wapens effectief in te zetten.

Proliferatie
De (verdere) verspreiding van massavernietigingswapens
(CBRN-wapens) en van middelen voor het inzetten daarvan
(overbrengingsmiddelen).

Jihadisme
Extremistische ideologie waarin de verheerlijking van de
gewelddadige jihad centraal staat.

Jihadistisch netwerk
Een fluïde, dynamische, vaag afgegrensde structuur die een
aantal personen (radicale moslims) omvat die onderling
een relatie hebben, zowel op individueel niveau als tussen
groepen (of cellen). Zij worden ten minste tijdelijk door een
gemeenschappelijk belang verbonden: het nastreven van
een jihadistisch doel. Personen die deel uitmaken van het
jihadistische netwerk worden door de AIVD aangemerkt als
‘lid’. Men is lid als men binnen de grenzen van het netwerk
actief is en bewust een bijdrage levert aan de realisering van
het jihadistische doel.

Radicalisering
De groeiende bereidheid om diepingrijpende veranderingen in de samenleving (eventueel op ondemocratische wijze) na te streven en/of te ondersteunen, die op
gespannen voet staan met of een bedreiging kunnen
vormen voor de democratische rechtsorde.

Radicalisme
Het nastreven en/of ondersteunen van diep ingrijpende
veranderingen in de samenleving, die een gevaar kunnen
opleveren voor de democratische rechtsorde (doel), eventueel met het hanteren van ondemocratische methodes
(middel), die afbreuk kunnen doen aan het functioneren
van de democratische rechtsorde (effect).

Kern-Al Qaida

Rijksdomein

Onder kern-Al Qaida verstaat de AIVD de groep inter­
nationaal-jihadisten die is georganiseerd rond de leiders
van de Al Qaida-organisatie die zich eind 2001 van
Afghanistan naar de Tribale Gebieden in Pakistan hebben
verplaatst, danwel rond de opvolgers van deze leiders. Het
is niet gezegd dat alle daarbij horende jihadisten zich eveneens (permanent) in Pakistan bevinden.

Zie Stelsel bewaken en beveiligen.

Salafisme
Een brede ideologische stroming binnen de islam die een
letterlijke terugkeer bepleit naar de ‘zuivere islam’ uit de
begintijd van de islam.

Sigint (Signals Intelligence)
Landen van zorg
Landen die ervan worden verdacht massavernietigings­
wapens en overbrengingsmiddelen te ontwikkelen en
doelen na te streven die een bedreiging kunnen vormen
voor de internationale rechtsorde en de veiligheid en
belangen van Nederland en zijn bondgenoten.

Onverdraagzaam isolationisme
Een vorm van radicalisme waarbij men om etnische, reli­
gieuze/levensbeschouwelijke of politieke redenen zeer intolerante opvattingen huldigt over andere bevolkingsgroepen,
en daarbij streeft naar de totstandkoming van een eigen
ruimte (enclave) voor wat men als de eigen bevolkingsgroep
beschouwt. In deze eigen ruimte ziet men geen plaats
voor groepen van andere etnische herkomst, met andere
religieuze/levensbeschouwelijke overtuigingen of andere
politieke opvattingen (exclusivisme). Ook streeft men er
vaak naar in deze eigen ruimte eigen wet- en regelgeving
te laten prevaleren boven die van de (westerse) overheid
(parallellisme).

Het onderscheppen en lokaliseren van elektronische
signalen die via de ether (door de lucht) worden verzonden.

Stelsel bewaken en beveiligen
Een samenwerkingsverband, onder leiding van de Eenheid
Bewaking en Beveiliging van de NCTb, dat namens de
rijksoverheid verantwoordelijk is voor de beveiliging van de
personen, objecten en diensten in Nederland die zijn opgenomen in het zogenoemde rijksdomein. De AIVD levert in
het kader van het Stelsel dreigingsinformatie aangaande
deze personen, objecten en diensten.

Terrorisme
Het uit ideologische motieven dreigen met, voorbereiden
of plegen van op mensen gericht ernstig geweld, dan wel
daden gericht op het aanrichten van maatschappijontwrichtende zaakschade, met als doel maatschappelijke veranderingen te bewerkstelligen, de bevolking ernstige vrees aan
te jagen of politieke besluitvorming te beïnvloeden.

53

Veiligheidsonderzoek
Een onderzoek naar een persoon, gericht op feiten en
omstandigheden die uit het oogpunt van de nationale
veiligheid van belang zijn voor de vervulling van een specifieke vertrouwensfunctie.

Vertrouwensfunctie
Een functie waarin het mogelijk is misbruik te maken van
kennis of bevoegdheden waardoor de nationale veiligheid
of andere gewichtige belangen van de staat ernstig bedreigd
worden. Het gaat om functies waarin men omgang heeft
met staatsgeheimen, functies waarin door integriteitsaantastingen de nationale veiligheid in het geding is en
specifieke functies in vitale sectoren.

Vitale sectoren
Sectoren en delen van de infrastructuur die zo vitaal (van
wezenlijk belang) zijn voor de Nederlandse samenleving dat
uitval of ernstige verstoring ervan grote maatschappelijke
schade tot gevolg kan hebben.

54

Openbare publicaties 2010
•
•
•
•
•
•
•
•
•
•
•

Afkalvend front, blijvend beladen. Extreemrechts en rechts-extremisme in Nederland (november 2010)
Handleiding Kwetsbaarheidsonderzoek Spionage (november 2010)
Lokale jihadistische netwerken in Nederland. Veranderingen in het dreigingsbeeld (juli 2010)
NBV Whitepaper Kopieerapparaten en Multifunctionals (juni 2010)
Kwetsbaarheidsanalyse Spionage (KWAS, april 2010)
AIVD Jaarverslag 2009 (april 2010)
Disengagement en deradicalisering van jihadisten in Nederland (maart 2010)
Spionage in Nederland. Wat is het risico? (februari 2010)
Spionage bij reizen naar het buitenland. Wat is het risico? (februari 2010)
Digitale spionage. Wat is het risico? (februari 2010)
Notitie Activiteiten Antifascistische Actie in relatie tot lokaal bestuur (februari 2010)

Deze en andere openbare publicaties van de AIVD zijn te downloaden van de AIVD-website (www.aivd.nl).
Jaarverslagen van de AIVD zijn te downloaden via www.aivdkennisbank.nl.

55

De missie
De Algemene Inlichtingen- en Veiligheidsdienst (AIVD) staat voor de nationale veiligheid
door tijdig dreigingen, politieke ontwikkelingen en risico’s te onderkennen die niet direct
zichtbaar zijn. Hiertoe doen wij onderzoek in binnen- en buitenland. De AIVD deelt
gericht kennis en informatie die samenwerkingspartners en belangen­dragers aanzetten
tot handelen. De dienst signaleert, adviseert en mobiliseert anderen en reduceert
zelfstandig risico’s. Hiermee vervullen wij onze eigen rol in het netwerk van overheids­
organisaties die de veiligheid nationaal en internationaal beschermen.

van de
AIVD
56

Bijlage: Missie en taken van de AIVD
De missie toegelicht
Om deze missie uit te kunnen voeren beschikt de AIVD
over vier kernvermogens: onderzoekend vermogen,
duidend vermogen, mobiliserend vermogen en handelend
vermogen.
De AIVD wil op deze gebieden excelleren. De AIVD wil zich
ontwikkelen tot een dienst die gezaghebbend, invloedrijk
en offensief is en die excelleert in de uitvoering van (operationeel) onderzoek, het duiden van de verzamelde informatie, het mobiliseren van anderen en het handelen in het
voorkomende geval dat zelfstandig risico’s moeten worden
gereduceerd. Zo wil de AIVD beleidsmakers en andere
belanghebbenden op lokaal, nationaal en internationaal
niveau niet alleen alerteren of mobiliseren, maar daadwerkelijk tot handelen aanzetten.
De AIVD doet onderzoek in binnen- en buitenland om tijdig
dreigingen en risico’s te onderkennen voor de nationale
veiligheid. De AIVD informeert en adviseert bestuurders,
beleidsmakers en andere belanghebbenden op lokaal,
nationaal en internationaal niveau en zet daarbij anderen
aan tot handelen, door hen in staat te stellen op basis van
deze informatie beleid te ontwikkelen of maatregelen te
nemen. AIVD-producten als ambtsberichten en informatierapportages kunnen aanleiding geven tot beleidsmaat­
regelen of repressief optreden (bijvoorbeeld aanhoudingen
op basis van een ambtsbericht van de AIVD). Ook preventieve maatregelen – zoals (verscherping van) beveiligingsmaatregelen – kunnen het gevolg zijn van advisering door
de AIVD. Door de AIVD vergaarde politieke inlichtingen
helpen de regering bij de standpuntbepaling over het
buitenlands beleid en bij het voeren van internationale
onderhandelingen. Onder bepaalde omstandigheden en als
andere effectieve mogelijkheden ontbreken, kan de AIVD
vastgestelde risico’s ook door middel van eigen optreden
wegnemen.

De AIVD voert zijn taken uit in het belang van de nationale
veiligheid. Hieronder moet in termen van de Wiv 2002
worden verstaan ‘de bescherming van de democratische
rechtsorde, dan wel de veiligheid of andere gewichtige
belangen van de staat.’ De AIVD komt in beeld als een van
deze (inter)nationale veiligheidsbelangen in het geding is,
en vooral als de risico’s of bedreigingen van deze belangen:
• heimelijk van aard zijn (dat wil zeggen voor partijen die
niet beschikken over de bijzondere bevoegdheden waarover de AIVD beschikt, niet of moeilijk zichtbaar zijn);
• worden ingegeven door ondemocratische politieke
intenties of gericht zijn op het proberen te veranderen of
ontwrichten van onze samenleving via ondemocratische
middelen;
• een majeure impact kunnen hebben op de (inter)nationale veiligheidsbelangen van de Nederlandse staat en
samenleving.

De taken van de AIVD
De taken van de AIVD zijn wettelijk bepaald en zijn
beschreven in artikel 6, tweede lid, sub a t/m e, van de Wet
op de inlichtingen- en veiligheidsdiensten 2002 (Wiv 2002).
De AIVD mag bij de uitvoering van zijn taken gebruik maken
van bijzondere bevoegdheden, die eveneens zijn vastgelegd in de Wiv 2002. De minister van Binnenlandse Zaken
en Koninkrijksrelaties is verantwoordelijk voor een goede
taakuitvoering door de AIVD.

57

Taken
Samengevat heeft de AIVD de volgende wettelijke
taken:
A-taak:	Onderzoek naar personen en organisaties die
aanleiding geven tot het ernstige vermoeden
dat zij een gevaar vormen voor het voortbestaan van de democratische rechtsorde, dan
wel voor de veiligheid of andere gewichtige
belangen van de staat.
B-taak:	Uitvoeren van veiligheidsonderzoeken naar
personen die vertrouwensfuncties gaan
vervullen (en adviseren over de aanwijzing
van die vertrouwensfuncties).
C-taak:	Beveiligingsbevordering door het gericht met
belanghebbenden delen en duiden van
dreigingsinformatie en de bevordering van
informatie- en verbindingsbeveiliging.
D-taak:	Onderzoek betreffende andere landen (ook
wel inlichtingentaak genoemd).
E-taak:	Opstellen van dreigings- en risicoanalyses ten
behoeve van het stelsel Bewaken en
Beveiligen (gericht op de bescherming van
personen, objecten en diensten in het
Rijksdomein).

De wet bepaalt niet op welke aandachtsgebieden (zoals
bijvoorbeeld terrorisme, extremisme, verwevenheid
onderwereld-bovenwereld) de AIVD in het kader van de
A-taak onderzoek moet doen. De aandachtsgebieden van de
AIVD worden door de dienst zelf – uiteraard in nauw overleg
met de betrokken belanghebbenden en onder verantwoordelijkheid van de minister van Binnenlandse Zaken en
Koninkrijksrelaties – bepaald op basis van risicoanalyses.
Daarin worden de nationale veiligheidsbelangen van de
Nederlandse staat en samenleving, de risico’s of bedreigingen daarvan en het bestaande weerstandsvermogen
tegen elkaar afgewogen. Bij het bepalen van het weerstandvermogen wordt onder andere bezien of er al andere
overheidsdiensten zijn die de desbetreffende dreiging in
beeld brengen of proberen te reduceren.

58

In het geval van de D-taak ligt dat anders. De onderwerpen
van onderzoek in het kader van de D-taak worden bepaald
in de ‘Aanwijzing Inlichtingen Buitenland-taak’ die de
minister-president vaststelt in overeenstemming met de
betrokken vakministers. Uiteraard gaat ook daar een proces
aan vooraf, waarin enerzijds belangen en informatiebehoeften van de afnemers en anderzijds dreigingsinschattingen en operationele mogelijkheden en risico’s van de
kant van de AIVD (en de MIVD) worden afgewogen.
Het uitvoeren van veiligheidsonderzoeken naar personen
die vertrouwensfuncties gaan vervullen (de B-taak van de
AIVD) kent een eigen wettelijke basis, namelijk de Wet
veiligheidsonderzoeken (Wvo). De AIVD bepaalt niet wat
een vertrouwensfunctie is. De aanwijzing van vertrouwensfuncties geschiedt door de verantwoordelijke vakministers
of werkgevers. De AIVD ondersteunt en adviseert hen daarin
door middel van de Leidraad aanwijzing vertrouwensfuncties
en impactanalyses waarin wordt nagegaan in hoeverre
de ­nationale veiligheid vanuit een bepaalde functie kan
worden geschaad.
Ook met betrekking tot de C- en de E-taak zien we een soortgelijk mechanisme. Daarin worden enerzijds op basis van
de eigen verantwoordelijkheid en expertise van de AIVD en
anderzijds in overleg met (onderdelen van) departementen
keuzes gemaakt voor bestuurlijke instanties, maatschappelijke sectoren of onderwerpen waarop de veiligheidsbevorderende activiteiten zich moeten richten.

59

60

Colofon
Dit is een uitgave van:
Ministerie van Binnenlandse Zaken en Koninkrijksrelaties
Algemene Inlichtingen- en Veiligheidsdienst
www.aivd.nl
Postbus 20010 | 2500 EA Den Haag
Grafische verzorging
Zijlstra Drukwerk, Rijswijk
Fotografie
Hollandse Hoogte
Levien Willemse
Fotoburo Thuring
April 2011

