jaarverslag

2013

Mr. L. Einthoven, het eerste hoofd van de Binnenlandse Veiligheidsdienst (BVD),
de voorloper van de Algemene Inlichtingen- en Veiligheidsdienst (AIVD), was
verantwoordelijk voor het devies en het wapen van de dienst. Hij meende dat
burgers zich in een democratie als de onze niet passief moeten laten meedrijven
met de golven van de geschiedenis, maar daarin een actieve rol moeten spelen.
Dat werd: Per undas adversas. ‘Levende vissen zwemmen tegen de stroom in,

unda

sa

s

P

er

s adver

alleen de dode drijven mee’. De spreuk symboliseert de instelling van de dienst:
een actieve instelling, als het nodig is tegen de stroom in, het oog gericht op
bedreigingen van de nationale veiligheid.

Voor u ligt het jaarverslag van de AIVD over 2013. Het was een
jaar waarin de AIVD zich wederom op verschillende terreinen
extra heeft moeten inzetten.
Zo zijn er de Nederlandse ingezetenen die naar Syrië vertrekken
om daar te strijden voor de jihad. Hun aantal is in 2013 snel
gestegen, niet alleen in Nederland, ook in andere Europese
landen. Zij vormen potentieel een grote bedreiging voor de
veiligheid. Meestal jonge mensen doen ervaring op met heftig
geweld, raken ideologisch extra gemotiveerd, doen internationale contacten op, en een deel van hen keert vervolgens terug
naar Europa. Dit onderwerp laat zien hoezeer de buitenlandtaak van de dienst en de binnenlandse veiligheid met elkaar
vervlochten zijn.
Ook op het gebied van cyberdreigingen is de AIVD in 2013 zeer
actief geweest. Steeds meer transacties en interacties van
organisaties, personen en bedrijven gebeuren tegenwoordig
digitaal. Daarmee komen zowel de bedreigingen als de
mogelijkheid om inlichtingen over bedreigingen te verkrijgen
ook op dit terrein te liggen. Cyberdreigingen laten zich weinig
gelegen liggen aan landsgrenzen, en het inlichtingenwerk
gebeurt dan ook, waar nodig, in samenwerking met andere
diensten.
Ook voorafgaand aan en tijdens grote evenementen (zoals in
2013 de troonswisseling en in 2014 de NSS-top) vergaart de
dienst inlichtingen die bijdragen aan een veilig verloop hiervan.
Hiertoe wordt nauw samengewerkt met partners in binnenen buitenland.
Bij de formatie van het kabinet is in het kader van het bezuinigingspakket een forse bezuiniging ingeboekt op de AIVD, die
Jaarverslag AIVD 2013

zich opbouwt in de periode van 2015 tot 2018. Voor de eerste
tranche van de bezuiniging is inmiddels dekking gevonden.
Deels kon dat via efficiencymaatregelen, maar een beperkte
bezuiniging op het primaire proces kan niet worden voorkomen. Gelukkig is bij het zogenaamde Herfstakkoord 2013
besloten de taakstelling voor de AIVD te halveren. Het zal
desondanks het nodige vragen om de bezuiniging door te
voeren, juist in een tijd waarin de ontwikkelingen in de wereld
vragen om excellent inlichtingenwerk.
De onthullingen van Edward Snowden over het werk van de
Amerikaanse inlichtingendienst NSA hebben internationaal
geleid tot hooglopende discussies over de balans tussen
veiligheid en privacy. Vanzelfsprekend rees toen de vraag of de
AIVD zich hield aan de wettelijke kaders. De Commissie van
Toezicht betreffende de Inlichtingen- en Veiligheidsdiensten
(CTIVD) heeft daar een onderzoek naar gedaan. In maart 2014
rapporteerde de commissie dat de AIVD de kaders goed in acht
neemt, aanscherping en actualisering van bepaalde procedures
is wel noodzakelijk. Het kabinet heeft laten weten deze
adviezen in hoofdlijnen te volgen.
Al voor de Snowdenonthullingen was besloten de inmiddels
twaalf jaar oude Wet op de inlichtingen- en veiligheidsdiensten
2002 (Wiv 2002) te laten evalueren. Een commissie onder
leiding van mr. drs. Dessens heeft begin december 2013 een
rapport met aanbevelingen aan de Kamer gestuurd, en het
kabinet heeft hier een eerste reactie op gegeven. Het is
duidelijk dat de wet op onderdelen aan herziening toe is,
waarbij, zoals de ondertitel van het rapport luidt, gezocht moet
worden naar een ‘nieuwe balans’ tussen veiligheid en privacy.
Uiteindelijk zullen de wetsvoorstellen van het kabinet hierover
behandeld worden door Tweede en Eerste Kamer.

De inlichtingen- en veiligheidsdiensten werken vanzelfsprekend
niet in de schijnwerpers. Toch probeert de dienst binnen de
grenzen die voortvloeien uit de wet en die uiteindelijk dienen
om de dienst efficiënt en veilig te laten werken, zo open
mogelijk te zijn. Ook dit keer geeft het jaarverslag een goed en
uitgebreid beeld van de terreinen waarop de dienst werkzaam
is. Over operationele details wordt in het openbaar niet
gerapporteerd, maar zowel de toezichthouder CTIVD als de
parlementaire controlecommissie CIVD heeft wel toegang
tot deze informatie.
In de anderhalf jaar dat ik de AIVD nu politiek aanstuur ben ik
zeer onder de indruk geraakt van het niveau van werken, de
inzet, betrokkenheid en professionaliteit van de medewerkers.
Waar anderen regelmatig bevestiging kunnen krijgen over hun
werk, via publiciteit, van de kant van bezoekers, ja zelfs van
vrienden en bekenden, werken de AIVD-medewerkers volledig
buiten het zicht. Ze kunnen zelfs thuis maar in beperkte mate
vertellen over hun werk. Ook kan zelden publiek worden
gemaakt wat de resultaten zijn van hun werk en welke risico’s
voor de samenleving zijn afgewend. Dus op deze plaats grote
dank aan en groot respect voor de AIVD-mensen. Zonder hun
enorme inzet zouden het land en de wereld een stuk minder
veilig zijn.
dr. Ronald Plasterk
Minister van Binnenlandse Zaken en
Koninkrijksrelaties

|1

voorwoord
2|

GEHEIM, MAAR NIET
GEHEIMZINNIG
De instabiliteit in Noord-Afrika en het Midden-Oosten is het
afgelopen jaar sterk bepalend geweest voor de activiteiten van
de AIVD. Het conflict in Syrië leidde ertoe dat jonge mensen van
verschillende achtergrond uit Nederland vertrokken om zich aan
te sluiten bij groeperingen die zich met geweld verzetten tegen
het regime van Bashar al Assad. De AIVD maakte zich hier in een
vroeg stadium zorgen over en besloot eind januari het fenomeen
ook in het openbaar onder de aandacht te brengen. Inmiddels
zijn meer dan honderd uitreizigers naar Syrië vertrokken. Onder
hen bevinden zich steeds jongere mensen en in toenemende
mate ook vrouwen. In 2013 zijn meerdere strijders teruggekeerd
met vaak zorgwekkende bagage: ze zijn getraind,
getraumatiseerd of verder geradicaliseerd.
De strijd in Syrië zorgt binnen de moslimgemeenschap ook voor
onderlinge verdeeldheid, zowel binnen als buiten Nederland.
Dat leidt tot verharding van standpunten en onrust. De dempende geluiden uit gematigder kringen dreigen daardoor te
worden afgezwakt, genegeerd of zelfs veroordeeld.
Jaarverslag AIVD 2013

De nauwe samenwerking met de Nationaal Coördinator
Terrorismebestrijding en Veiligheid (NCTV), het Openbaar
Ministerie, de Nationale Politie en de lokale autoriteiten maakt
het ons mogelijk onze schaarse capaciteiten gericht in te zetten.
Tegelijkertijd zijn we zo in staat geweest onze unieke kennis
over het fenomeen over te dragen.
De situatie in Syrië heeft eens te meer duidelijk gemaakt dat
interne veiligheid en externe veiligheid onlosmakelijk met
elkaar zijn verbonden. Diepgaande kennis over het regime, over
het bezit en het vermeende gebruik van massavernietigingswapens, alsmede inzicht in de risico’s van verspreiding van
dit soort wapens in de regio zijn niet alleen noodzakelijk
om de besluitvorming van de Nedelandse regering te ondersteunen. Ze zijn ook nodig om het handelen van de oppositie
en de effecten daarvan op het handelen van de jihadstrijders
te begrijpen en te duiden.

|3

4|

Deze ontwikkelingen rond Syrië onderstrepen ook dat
internationale samenwerking geen keuze is, maar een noodzaak. Het vrije verkeer van personen in de Schengenlanden
en het letterlijk onbegrensde karakter van internet bieden
ongekende kansen voor goedwillenden, maar werken tegelijkertijd in het voordeel van elementen met slechte bedoelingen.
De dienst heeft daarom ook in 2013 sterk geïnvesteerd in
samenwerking met partnerdiensten.

De onthullingen van Edward Snowden hebben de publieke
discussie over het handelen van geheime diensten in het
digitale tijdperk scherpte gegeven. Daar kan de dienst zijn
voordeel mee doen. Tegelijk mogen wij de ogen niet sluiten
voor de risico’s die het beschrijven van werkwijzen of het
compromitteren van bronnen met zich meebrengt. We moeten
er voor waken dat kwaadwillenden een betere uitgangspositie
verkrijgen.

Het internet, of meer in het algemeen, de toenemende
digitalisering, is een tweede gezichtsbepalende factor geweest
voor de AIVD.

De AIVD pleegt bij de uitvoering van zijn taken in meer of
mindere mate inbreuk op de privacy van individuen. Daar
denken we bij dienst niet licht over. Wij gebruiken onze
bijzondere bevoegdheden ook niet ‘zomaar’. We zijn als dienst
slechts geïnteresseerd in die personen, organisaties of landen
die op enige wijze ons land proberen te ontwrichten of die een
inbreuk proberen te maken op onze nationale soevereiniteit.
Onze leidraad daarbij is de Wet op de inlichtingen- en veiligheidsdiensten 2002.

We hebben gezien hoe de digitale ruimte wordt gebruikt
om het jihadistisch gedachtegoed te verspreiden, om jonge
mensen te helpen radicaliseren en om ze te faciliteren bij
hun uitreis of de voorbereiding van aanslagen. We hebben
geconstateerd dat in een aantal landen politiek, bedrijfsleven
en geheime diensten in nauwe samenwerking met elkaar de
digitale ruimte benutten om het economisch speelveld te
vertroebelen, waardoor geen sprake meer is van een ‘level
playing field’. We hebben ook vastgesteld dat kwaadwillenden
op eenvoudige wijze hun communicatie versleutelen om hun
intenties of handelen verborgen te houden.
De AIVD heeft in 2013 daarom opnieuw moeten investeren om
ook in deze dynamische digitale wereld zijn wettelijke taken uit
te kunnen voeren. Beproefde methoden van informatieverwerking blijken plots verouderd of worden dat op afzienbare
termijn. Dat vraagt om het ontwikkelen en toetsen aan de wet
van nieuwe technieken, tactieken en procedures. De investering
is misschien wel het meest zichtbaar geweest in de voorbereidingen van de oprichting van de Joint Sigint Cyber Unit, een
verstrekkend samenwerkingsverband tussen AIVD en MIVD.

We zijn een geheime dienst, maar we willen niet geheimzinnig
zijn. Onze taken en bevoegdheden zijn vastgelegd in de wet,
over ons handelen wordt in het openbaar verantwoording
afgelegd. Dit jaarverslag is daarvan een onderdeel. Slechts een
gedeelte van ons handelen is geheim en dat is ook met reden:
om bronnen te beschermen of om te voorkomen dat onbevoegden kennis nemen van onze activiteiten. De controle op
dat geheime deel van ons werk is gelukkig ook goed belegd.
Dat maakt het mogelijk het werk te doen waarvoor mijn
mensen zich elke dag weer opnieuw met hart en ziel inzetten:
een bijdrage leveren aan de bescherming van onze democratische rechtsstaat.
Rob Bertholee
Hoofd Algemene Inlichtingen- en Veiligheidsdienst

|5

Jaarverslag AIVD 2013

inhoud
6|

1

2

Voorwoord minister BZK

1

Geheim, maar niet geheimzinnig

3

Onrust en instabiliteit in het Midden-Oosten en
Noord-Afrika en de effecten op de Nederlandse
veiligheidsbelangen
1.1
Jihadgang naar Syrië en de dreiging voor Nederland
1.1.1 Syrische strijd werkt radicaliserend en splijt
moslimgemeenschap
1.1.2 (Her)opleving van jihadisme en Al Qaida in
Noord-Afrika en het Midden-Oosten
1.1.3 Activiteiten en resultaten
1.2
Regionale en globale politieke ontwikkelingen
door het conflict in Syrië
1.2.1 Activiteiten en resultaten

9
9
11
11
12
12
13

Digitalisering en spionage: dreiging voor nationale
veiligheid en economie
15
2.1
Digitale spionage: toename en grotere diversiteit 15
2.1.1 Doelwitten van digitale spionage
16
2.2
Digitale verstoring en sabotage
16
2.3
Weerstand en beveiliging tegen digitale aanvallen 17
2.3.1 Activiteiten en resultaten
18
2.4
Klassieke spionage springlevend
18
2.5
Dreiging voor economische belangen
19
2.5.1 Activiteiten en resultaten
20

Jaarverslag AIVD 2013

3

Andere aandachtsgebieden van de AIVD
3.1
Inlichtingen over het buitenland
3.1.1 Activiteiten en resultaten
3.2
Onderzoek naar proliferatie
3.2.1 Activiteiten en resultaten
3.3
Latijns-Amerika en de Caribische regio
3.4
Activisme en extremisme
3.4.1 Intimiderend of gewelddadig verzet tegen
het asiel- en vreemdelingenbeleid
3.4.2 Dierenrechtenextremisme
3.4.3 Overig links-extremisme
3.4.4 Rechts-extremisme
3.4.5 Moluks activisme
3.4.6 Activiteiten en resultaten
3.5
Separatistisch en revolutionair gemotiveerde
groeperingen
3.5.1 Activiteiten en resultaten
3.6
Bevordering van veiligheidsmaatregelen
3.6.1 Dreigingsinformatie over het Rijksdomein
3.6.2 Activiteiten en resultaten
3.6.3 Veiligheidsbevordering vitale sectoren
3.6.4 Activiteiten en resultaten
3.6.5 Beveiliging bijzondere informatie
3.6.6 Activiteiten en resultaten
3.7
Vertrouwensfuncties en veiligheidsonderzoeken
3.7.1 Activiteiten en resultaten
3.8
Bijzondere naslagen

23
23
24
24
24
24
25

4

25
25
25
25
26
26
5
26
26
26
27
27
27
27
28
28
29
29
29

Samenwerking en organisatieontwikkeling
4.1
Nationale samenwerking
4.1.1 MIVD
4.1.2 NCTV
4.1.3 Regionale Inlichtingendiensten en
Bijzondere Diensten
4.1.4 Ministeries van Algemene Zaken, Buitenlandse
Zaken en Defensie
4.2
Internationale samenwerking
4.2.1 Buitenlandse inlichtingen- en veiligheidsdiensten
en Sigint-diensten
4.3
Organisatieontwikkeling

31
31
31
32

Cijfers en kengetallen

35

Verklarende woordenlijst

39

32
32
33
33
33

|7

±20

personen
teruggekeerd

NL

• Islam4UK
• Shariah4Holland
• Behind Bars
• Millatu Ibrahim

Oude smokkelroutes
vergemakkelijken
verplaatsing jihadisten
en wapens van Mali
naar Syrië en Jemen

8|

Syrië
JaN

Afghanistan

Irak
Iran

Algerije

Libië

Egypte

AQ

ISIL
ABaM

Pakistan
Saoedi-Arabië

AQIM

Mali

Niger
Soedan

AQAS

Jemen
Lijst met groeperingen:
ABaM:

Nigeria

BH

Somalië

AS

Ansar Bait al Maqdis

AS:

Al Shabaab

AQ:

Kern-Al Qaida

AQAS:

Al Qaida op het Arabisch Schiereiland

AQIM:

Al Qaida in de Islamitische Maghreb

BH:

Boko Haram

JaN:

Jabhat al-Nusra

ISIL:

Islamitische Staat van Irak en de Levant

Design: VijfKeerBlauw, Rijswijk

1

>100

strijders met NL
achtergrond
>10 gesneuveld

ONRUST EN INSTABILITEIT

IN HET MIDDEN-OOSTEN EN NOORD-AFRIKA EN DE
EFFECTEN OP DE NEDERLANDSE VEILIGHEIDSBELANGEN

|9

De regionale instabiliteit en toenemende tegenstellingen in
Noord-Afrika en het Midden-Oosten bepaalden grotendeels de
internationale veiligheidsproblematiek in 2013. Voor Nederland
sprong in dit verband de deelname van ruim 100 Nederlandse
burgers aan de burgeroorlog in Syrië het meest in het oog.
Daarnaast speelden echter ook andere kwesties die Nederlandse
belangen raken, zoals het gebruik van chemische wapens in
Syrië, het Nederlandse regeringsbesluit over deelname aan
de VN-missie in Mali en het interim-akkoord met Iran over het
nucleaire programma.
Meer dan ooit is het belang gebleken van een nauwe samenhang tussen vergaren van inlichtingen in en over zowel binnenals buitenland. Een goede inschatting van de dreiging voor
Nederland vergt goed inzicht in de strijd in Syrië en de negatieve
invloed ervan op de landen in de regio. Zo is een tijdige en
betrouwbare inschatting van de dreiging van teruggekeerde
jihadisten alleen mogelijk op basis van inlichtingen over
Jaarverslag AIVD 2013

jihadistische netwerken in Syrië en omringende landen. De
speelruimte van jihadistische netwerken in landen als Egypte en
Libanon wordt weer bepaald door de slagkracht en intenties
van zowel regeringen als groeperingen in het Midden-Oosten.

1.1

Jihadgang naar Syrië en de
dreiging voor Nederland

In 2013 zijn ruim 100 personen met jihadistische intenties vanuit
Nederland naar Syrië gereisd. Zij sloten zich overwegend aan bij
de jihadistische groeperingen Islamitische Staat in Irak en de
Levant (ISIL) en Jabhat al-Nusra (JaN). Een klein deel van hen,
ruim 20, is in de loop van het jaar weer teruggekeerd. De AIVD
gaat ervan uit dat in 2013 meer dan 10 uit Nederland afkomstige
personen zijn omgekomen in Syrië.

De burgeroorlog in Syrië oefende het afgelopen jaar een
groeiende aantrekkingskracht uit op sommige groepen jonge
moslims in Nederland. Via internet werd steeds openlijker en
explicieter sterven in de strijd als ‘martelaar’ als het hoogst
haalbare verheerlijkt, wat ook steeds meer aansloot bij de
beleving van jonge moslims in Nederland en andere Europese
landen. Personen die de stap zetten om naar Syrië te vertrekken, zoals enkele honderden vanuit Europa hebben gedaan, en
in jihadistische gelederen werden opgenomen, zijn betrokken
geraakt bij zware gevechten en soms bij gruweldaden. Het
gevolg is dat eind 2013 tientallen Nederlandse jihadisten in
Syrië hierdoor gewend zijn geraakt aan extreem geweld en in
hun onverdraagzame en gewelddadige ideologische oriëntatie
verder zijn geradicaliseerd.
10 |

De deelname van internationale jihadisten aan de strijd in Syrië
maakt hen onderdeel van de escalatie van de burgeroorlog. De
ervaringen die zij opdoen en de contacten met internationaal
opererende jihadistische netwerken leiden ertoe dat zij met

Tabel 1
Overzicht van onderkende aanslagplots/aanslagen
door personen die voorafgaand aan hun daad actief
zijn geweest in een strijdgebied.

name bij een eventuele terugkeer naar Nederland een dreiging
kunnen vormen. Voor jihadistische groepen die in Syrië actief
zijn, vormt de aanwezigheid van Europese strijders een
uitgelezen kans om mensen die Europa kennen, te rekruteren
voor het plegen van aanslagen. Daarnaast kunnen teruggekeerde jihadisten door hun status als veteraan een radicaliserende werking hebben op hun contacten in Nederland.
De bemoeienis van Al Qaida met de strijd in Syrië voegt een
extra dimensie toe aan de veiligheidsrisico’s. Al Qaida heeft
immers nog altijd de intentie om aanslagen te plegen in het
Westen en kan met inzet van uit Europa afkomstige strijders
dit doel makkelijker bereiken. Het is voorstelbaar dat terugkeerders een opdracht krijgen om in Europa aanslagen te
plegen of deze te faciliteren. Verder bestaat de kans dat
Europese strijders nieuwe netwerken vormen in Europa en
hun gezamenlijke ervaringen gebruiken om aanslagen te
plegen of om ondersteuning te bieden aan anderen die
naar Syrië of andere strijdgebieden willen vertrekken.

Sinds 11 september 2001 lag de oorsprong van de meeste
onderkende aanslagplots in een van de bekende strijdgebieden,
zoals het Afghaans/Pakistaanse grensgebied, Jemen en Somalië.
Met oorsprong wordt bedoeld dat de (vermoedelijke) daders in
het betreffende strijdgebied zijn verbleven en daar training,
gevechtservaring en contacten zijn opgedaan. Sommige
aanslagplots werden mogelijk ook vanuit het strijdgebied
aangestuurd, maar dit is vaak moeilijk met zekerheid vast
te stellen.

Jaar

Aanslag/plot

Bezocht strijdgebied

2005

Aanslagen in Londen

Pakistan/Afghanistan

2006

Verijdelde plot trans-Atlantische vluchten

Pakistan/Afghanistan

2007

Verijdelde aanslag in Kopenhagen

Pakistan/Afghanistan

2007

Verijdelde aanslag door Sauerland Groep in Duitsland

Pakistan/Afghanistan

2007

Verijdelde aanslagen Londen/Glasgow

Irak

2008

Verijdelde aanslag op Kurt Westergaard in Denemarken

Somalië

2009

Mislukte aanslag op vlucht naar Detroit door Umar Farouk Abdulmutallab

Jemen

2010

Verijdelde aanslag op Jyllands-Posten in Denemarken

Pakistan/Afghanistan

2012

Diverse moordaanslagen in Frankrijk door Mohammed Merah

Pakistan/Afghanistan

2013

Moordaanslag op Britse militair Lee Rigby

Somalië

1.1.1

Syrische strijd werkt radicaliserend en splijt
moslimgemeenschap

Van terugkeerders gaat naast een potentiële directe dreiging,
ook een radicaliserend en mobiliserend effect uit op andere
moslims. Zij dienen in Nederland als katalysator bij radicalisering van jongeren van wie sommigen zich al tot een radicalere
stroming binnen de islam aangetrokken voelen. Dit geeft een
impuls aan (lokale) radicale groepen in ons land en kan het
bereik van de radicale boodschap vergroten.
Binnen de radicale islam is de afgelopen jaren een nieuwe,
activistische stroming ontstaan. In Europa kwamen groeperingen op als Shariah4Holland, Behind Bars, Millatu Ibrahim en
Islam4UK. Zij vormen een omgeving waar ideeën over geweld
en jihad zich kunnen ontwikkelen. In het openbaar steken de
aanhangers van deze stromingen hun sympathie voor Al Qaida
en Osama Bin Laden niet onder stoelen of banken en etaleren
zij steeds openlijker het jihadistisch gedachtegoed.

aard zeer antidemocratisch en antiwesters. Zij hebben zich de
afgelopen decennia echter duidelijk gekeerd tegen de internationale jihad die vooral gericht is tegen het Westen en die
door Al Qaida wordt gepropageerd. Het dawa-salafisme staat
aan de andere kant wel degelijk positief tegenover wat het ziet
als een defensieve jihad tegen ‘ongelovige’ dictators in de
islamitische wereld, tegen de opmars van sjiieten die zich daar
in hun ogen dreigt te voltrekken, en tegen Westerse bezetting
van islamitische gebieden.
In Nederland spreken dawa-salafitische en gematigde religieuze
leiders zich regelmatig uit tegen de deelname van Nederlanders
aan de jihadistische strijd in Syrië. Dit levert hen steeds scherper
geformuleerde verwijten op vanuit het jihadistische kamp. De
weerstand binnen de Nederlandse moslimgemeenschap tegen
het gewelddadig jihadisme die de AIVD in de afgelopen jaren
constateerde, wordt door deze ontwikkelingen aangetast.

1.1.2
Veel jonge moslims die naar Syrië zijn getrokken, komen voort
uit deze activistische groepen. Hun eerdere aanprijzing van de
gewelddadige jihad is harde realiteit geworden. Het gaat nu om
daadwerkelijke jihadistische netwerken waarvan de kernleden
in Syrië vechten en thuis een brede groep van medestanders
hebben die steeds heviger jihadpropaganda voeren. Via sociale
media worden verhalen verspreid over de strijd van de ‘broeders’
in Al Sham (Syrië) en over de dood van de ‘martelaren’.
De burgeroorlog in Syrië heeft niet alleen invloed op jihadistische moslims in Nederland. Ook het traditionele salafisme in
Europa en in het Midden-Oosten moet zijn houding bepalen
ten aanzien van de strijd in Syrië. De dawa-salafitische
stromingen in Europa en de moslimwereld zijn vanuit hun
Jaarverslag AIVD 2013

(Her)opleving van jihadisme en Al Qaida in Noord-Afrika
en het Midden-Oosten

De groeiende rol van jihadisten in de burgeroorlog in Syrië
maakt onderdeel uit van een bredere opleving van het
jihadisme in Noord-Afrika en het Midden-Oosten die het
gevolg is van de Arabische Lente. Aanvankelijk speelde kern-Al
Qaida geen rol van betekenis in de opstanden in de Arabische
wereld. De strijd in Syrië bleek voor Al Qaida echter een
uitgelezen kans om alsnog zijn relevantie te bewijzen als
voorhoede van de strijd tegen de ‘ongelovigen’. Dat zijn in de
eerste plaats de VS en Israël en hun bondgenoten, maar ook
het alawitische bewind in Damascus wordt daartoe gerekend.
Dat maakt Syrië voor Al Qaida belangrijk, niet alleen voor de
strijd tegen het regime van president Assad, maar ook als basis

voor de vestiging van het kalifaat en als uitvalsbasis voor het
plegen van aanslagen buiten Syrië.
De aanwezigheid van jihadistische strijders uit Europa die
vechten aan de zijde van groeperingen die aan Al Qaida
verwant of ermee verbonden zijn, zoals ISIL of JaN, betekent
dat Al Qaida over mogelijkheden beschikt om Europese, dus
ook Nederlandse, moslimstrijders in te zetten in Syrië, maar
ook daarbuiten. Strijders afkomstig uit Europa beschikken
meestal over een paspoort en achtergrond van het land van
herkomst. Zij vallen na terugkeer niet of minder op en zijn
daarom goed in te zetten om hand- en spandiensten te
verrichten voor of opdrachten uit te voeren van Al Qaida.
Ook buiten Syrië komen jihadistische samenwerkingsverbanden
tot stand van groepen, netwerken en individuen die gerelateerd
zijn aan kern-Al Qaida. Er is voor jihadisten meer ruimte ontstaan
om zich opnieuw te organiseren. Veel van de voormalige regimes
in het Midden-Oosten onderdrukten de jihadisten in hun landen,
maar deze druk is nu verminderd of zelfs, zoals in Libië, weggevallen. Hierdoor zijn oude jihadistische netwerken opgeleefd en
zijn nieuwe structuren opgezet. Ook radicale moslims in Europa
staan met hen in contact en sommigen van hen zijn naar die
landen gereisd om zich daar bij jihadistische groepen aan te
sluiten.
Na de val van het regime in Libië is een situatie ontstaan waarin
jihadisten zich in een immens gebied vrijwel ongestoord kunnen
bewegen. Wapenvoorraden van het Libische leger zijn in hun
handen gevallen. Geografisch is er een verbinding ontstaan die
loopt van Mali via Libië naar Egypte en de routes reiken tot aan
Somalië, de Gazastrook, de Sinaï en verder. Wapens en andere
goederen vinden hun weg naar gebieden waar jihadisten ze
nodig hebben via eeuwenoude karavaan- en smokkelroutes

| 11

door nauwelijks te controleren woestijngebied. Het is zo voor
jihadisten relatief eenvoudig om bijvoorbeeld van Mali naar
Jemen of Syrië te reizen.
Ondanks de successen van de Franse troepen tegen diverse
jihadistische groepen in Mali, blijft de dreiging van jihadisten in
de grotere Sahel-regio aanwezig. Zij kunnen zich daar hergroeperen, bewapenen, trainen en aanslagen voorbereiden.

12 |

Geholpen door de politieke omstandigheden en met moderne
communicatietechnieken, slagen jihadistische netwerken en
groeperingen er steeds meer in om met elkaar samen te werken.
Veelal is die samenwerking gericht op het ondersteunen van de
strijd in Syrië met mensen, geld, wapens en goederen.
Netwerken van faciliteerders die hierbij betrokken zijn, opereren
vanuit de Golfregio, Pakistan, Noord-Afrika en Turkije.

1.1.3

Activiteiten en resultaten

De AIVD heeft in het afgelopen jaar het onderzoek geïntensiveerd naar de ontwikkelingen in het Midden-Oosten en
Noord-Afrika en de concrete gevolgen hiervan voor Nederland,
waaronder jihadgang en radicalisering. De AIVD verzamelt en
levert inlichtingen over uitreizigers en terugkeerders, zowel
over individuele personen als over de trends en het fenomeen.
De Regionale Inlichtingendiensten (RID’s) spelen op regionaal
en lokaal niveau een belangrijke rol bij het vroegtijdig onderkennen van radicalisering en intenties om uit te reizen.
De jihadgang en terugkeer vormen een ingewikkelde problematiek, waarbij er een duidelijke potentiële dreiging is, maar
niet iedere Syriëganger een terrorist hoeft te zijn. Maatwerk is
dus nodig. Wij hebben het afgelopen jaar informatie en inzicht

Regionale en globale politieke
ontwikkelingen door het conflict
in Syrië

geleverd aan regering en (lokale) overheidsorganen ten
behoeve van beleidsvorming en optreden tegen jihadgang en
terugkeerders. Verder heeft de AIVD een bijdrage geleverd aan
de ontwikkeling van een integrale aanpak om de dreiging op
landelijk en lokaal niveau tegen te gaan.

1.2

Via ambtsberichten heeft de AIVD het Openbaar Ministerie in
staat gesteld om strafrechtelijk onderzoek in te stellen naar
activiteiten die mogelijk wezen op het faciliteren van uitreizen.
Ook zijn uitreizen van minderjarigen voorkomen doordat
informatie is gedeeld met de Raad voor de Kinderbescherming.
Daarnaast hebben wij gemeenten geïnformeerd en geadviseerd
over teruggekeerde strijders, wat in veel gevallen heeft geleid
tot een intensieve bestuurlijke aanpak en monitoring. De
Nationaal Coördinator Terrorismebestrijding en Veiligheid
(NCTV) brengt deze partijen bijeen en begeleidt en adviseert ze
bij het nemen van maatregelen om te voorkomen dat personen
verder radicaliseren, uitreizen of een radicaliserende invloed
uitoefenen op hun omgeving.

De strijd in Syrië zorgt niet alleen voor jihadistische dreiging.
Dit conflict heeft ook een negatieve invloed op de onderlinge
verhoudingen in de regio en met de rest van de wereld. De
veranderende verhoudingen kunnen leiden tot verdere
destabilisering. Een aantal ontwikkelingen dat zich heeft
voorgedaan en nog altijd voordoet, acht de AIVD van belang
voor de internationale veiligheid. Dat betreft ten eerste de
verhouding van de regimes met de Moslimbroederschap (MB)
en de diepe kloof in de islamitische wereld tussen soennieten
en sjiieten. Verder gaat het om de afbouw van de Syrische
voorraden chemische wapens en om wijzigingen in de relaties
tussen de belangrijke Arabische staten onderling en met het
Westen.

De AIVD heeft met het oog op het uitstralingseffect van het
Syrische conflict op de landen in de regio, de inlichtingenpositie
op Noord-Afrika en het Midden-Oosten versterkt. Op basis van
actuele dreigingsinformatie van de AIVD wordt de Nederlandse
overheid in staat gesteld om tijdig adequate veiligheidsmaatregelen te treffen. Zo zijn onder meer veiligheidsmaatregelen
genomen voor het vliegverkeer boven de Sinaï en voor
Nederlandse diplomatieke vestigingen in risicogebieden. De
inlichtingenpositie draagt ook bij aan het maken van goede
inschattingen van de dreiging die uitgaat van jihadisten die
naar Nederland terugkeren.

Verhoudingen met de Moslimbroederschap
Niet alleen in Egypte maar ook in andere Arabische landen
heeft de overheid de invloed van de Moslimbroederschap en
verwante bewegingen aan banden gelegd. De Palestijnse
Hamas, verwant aan de MB, is door de val van de Egyptische
MB-regering in verder isolement geraakt. In Saoedi-Arabië en
de Verenigde Arabische Emiraten werd de MB al langer niet
getolereerd. Saoedi-Arabië probeert de rol van de Syrische MB
tot een minimum te beperken. Qatar, daarentegen, steunt de
MB in Syrië. Beide landen proberen hun mensen binnen de
Syrische Oppositie Coalitie of de Syrische overgangsregering te
plaatsen en steunen strijdgroepen met geld en wapens.

Achtergrondinformatie over dit aandachtsgebied is te vinden
op www.aivd.nl/terrorisme.

Uitbuiting van tegenstellingen tussen soennieten en sjiieten
De felle tegenstellingen tussen soennieten en sjiieten worden
door landen in de regio gebruikt om hun eigen politieke en
veiligheidsbelangen te behartigen en hun invloedssfeer te
vergroten. De soennitische Golfstaten gebruiken de burgeroorlog
in Syrië om een machtsstrijd aan te gaan met hun sjiitische rivaal
Iran. Soennitische staten, waaronder Saoedi-Arabië, steunen de
Syrische oppositie in haar strijd tegen het Syrische regime, dat
door het sjiitische Iran en de Libanese Hezbollah wordt gesteund.
Dit heeft ook gevolgen voor interne verhoudingen in andere
Arabische landen. In Libanon, bijvoorbeeld, herleeft de angst
voor een nieuwe burgeroorlog. Aanslagen voeden de zorg
hierover. Christelijke minderheden worden gedwongen om
partij te kiezen, waardoor zij als zondebok worden gezien
door anderen en hun kwetsbaarheid toeneemt. Verschillende
onderdrukte partijen in de Arabische landen, waaronder de
Moslimbroederschap, hebben hun eigen redenen om zich te
willen beschermen. Dat zij teruggrijpen naar geweld valt niet uit
te sluiten. Een dergelijke verscherping van tegenstellingen kan
ertoe leiden dat ook westerse personen en objecten in de regio
een doelwit van gewelddadige acties worden.
Veranderingen in regionale en internationale verhoudingen
De strijd in Syrië heeft ook tot gevolg gehad dat in bredere zin
de internationale verhoudingen in de regio zijn gewijzigd. Een
aantal landen in het Midden-Oosten, waaronder Saoedi-Arabië
en Turkije, volgt een eigen koers tegen Syrië en heeft kritiek op
de terughoudende opstelling van de Verenigde Staten en de
Europese Unie (EU) ten aanzien van het conflict. Iran steunt het
Syrische regime rechtstreeks en ook indirect via Hezbollah in
Libanon.

Jaarverslag AIVD 2013

De aansluiting van Syrië bij het Verdrag Chemische Wapens
(Chemical Weapons Convention, CWC) heeft de druk van het
Westen op Damascus verminderd. Door de bemiddelende rol
van Moskou is de positie van Rusland in de regio juist versterkt.
De Golfstaten hebben hun politieke invloed in de regio
geprobeerd te vergroten door grote geldbedragen te
verstrekken.
Het interim-akkoord van november 2013 over Irans nucleaire
programma draagt bij aan vermindering van de spanningen
tussen Iran en het Westen. Bovendien voedt de gedeeltelijke
versoepeling van de sancties tegen Iran in de regio de perceptie
dat de positie van Iran sterker is geworden.
Al met al is sprake van een groeiende antiwesterse stemming
en tanende invloed van het Westen in de Arabische regio.
Afbouw van Syrische voorraden gifgas?
Op 21 augustus 2013 werden buitenwijken van Damascus
getroffen door een aanval met chemische wapens. Aan de hand
van onderzoek van de Verenigde Naties (VN) is vastgesteld dat
bij de aanval het zenuwgas sarin is ingezet. Syrië is na politieke
druk lidstaat geworden van de Organisation for the Prohibition
of Chemical Weapons (OPCW) en heeft zijn programma voor
chemische wapens bij de OPCW aangemeld. Het is verplicht tot
vernietiging van zijn voorraden chemische wapens en de
bijbehorende productiefaciliteiten. Volgens de planning van de
OPCW moet de vernietiging van het Syrische arsenaal aan
chemische wapens voor 30 juni 2014 een feit zijn.

1.2.1

Activiteiten en resultaten

De situatie in Syrië maakt duidelijk dat binnenlandse veiligheid
beïnvloed wordt door ontwikkelingen elders in de wereld. De
strijd in Syrië, de repercussies ervan in de regio, het optreden
van de strijdende partijen en de aantrekkingskracht die dat
uitoefent op sommigen in de Westerse wereld, hebben effect
op onder meer de veiligheidssituatie in Nederland.
De AIVD heeft in het afgelopen jaar de regering van informatie
voorzien over de regionale implicaties van de burgeroorlog in
Syrië en over de dreiging ervan tegen Europa. Bij de onderzoeken die wij verrichten ten aanzien van het Midden-Oosten en
Noord-Afrika vindt overleg en afstemming plaats met de
Militaire Inlichtingen- en Veiligheidsdienst (MIVD). De gezamenlijke Unit Contraproliferatie van de AIVD en de MIVD heeft
de regering voortdurend op de hoogte gehouden van de
ontwikkelingen rond de chemische wapens in Syrië. De AIVD
heeft presentaties en briefings gegeven aan betrokken
ministers in de Raad voor de Inlichtingen- en
Veiligheidsdiensten (RIV), aan de Commissie voor de
Inlichtingen- en Veiligheidsdiensten van de Tweede Kamer
(CIVD), aan de Vaste Kamercommissie van Buitenlandse Zaken
en aan betrokken hoge ambtenaren. Hierdoor was de regering
in staat om zijn beleid mede te baseren op eigen inlichtingen.
Achtergrondinformatie over dit aandachtsgebied is te vinden
op www.aivd.nl/massavernietigingswapens en www.aivd.nl/
inlichtingenbuitenland.

| 13

2
14 |

DIGITALISERING EN SPIONAGE:
DREIGING VOOR NATIONALE
VEILIGHEID EN ECONOMIE

Jaarverslag AIVD 2013

Digitalisering biedt veel mogelijkheden en maakt het dagelijks
leven in veel opzichten eenvoudiger en efficiënter. Digitalisering
heeft echter ook een keerzijde. Het wordt steeds duidelijker dat
onze toegenomen afhankelijkheid van digitale toepassingen
een grote impact heeft op onze privacy, veiligheid en economie.
De intensiteit en verwevenheid van het gebruik van digitale
toepassingen in communicatie, dataopslag en besturingsprocessen binnen de overheid en het bedrijfsleven vergroten
de mogelijkheden voor en de impact van digitale sabotage
en spionage.

De AIVD onderzoekt de dreigingen en kwetsbaarheden die
samenhangen met digitalisering in verband met de veiligheid
van de staat en de samenleving en deelt de resultaten van
dat onderzoek met overheidsinstanties en marktpartijen.
Deze zijn hierdoor beter in staat maatregelen te nemen.

Nederland is extra kwetsbaar voor digitale aanvallen vanwege
een hoogwaardige ICT-infrastructuur en een hoge ICT-dichtheid.
Nederland heeft een van de hoogste percentages computers per
huishouden en loopt voorop in het gebruik van innovatieve
digitale diensten. Daarnaast huisvest Nederland een van de
grootste internetknooppunten in de wereld. Naar verwachting
zal deze kwetsbaarheid blijven groeien als gevolg van het
toenemende belang van digitalisering voor het functioneren van
de economie en de samenleving.

De AIVD signaleert dat het aantal digitale spionageaanvallen
in de loop der jaren sterk is toegenomen en dat ze bovendien
winnen aan complexiteit en impact. De wereldwijde groei en
afhankelijkheid van internet voor het creëren, verspreiden en
opslaan van data voegen een dimensie toe aan spionage.

2.1

Digitale spionage: toename en
grotere diversiteit

Het uitvoeren van digitale spionage is relatief eenvoudig en
goedkoop, het risico van onderkenning is klein en de potentiële
opbrengst is bijzonder groot. Digitale spionage is daardoor niet

| 15

langer voorbehouden aan grote, geavanceerde inlichtingendiensten. Bijna elke inlichtingendienst heeft de afgelopen jaren
geïnvesteerd in zijn digitale capaciteiten. Dat digitale spionage
relatief eenvoudig kan worden gerealiseerd, maakt het
bovendien een bereikbaar instrument voor organisaties of
personen die vanuit financiële of politiek-ideologische overwegingen inlichtingen willen vergaren over overheden,
bedrijven of burgers. Dit leidt tot een grote diversiteit
aan spionagedreiging.

2.1.1

16 |

Doelwitten van digitale spionage

Wereldwijd zijn overheidsinstanties, bedrijven en burgers
slachtoffer geworden van digitale spionage, waarbij op grote
schaal vertrouwelijke overheids-, bedrijfs- en persoonsinformatie is buitgemaakt.
De meeste digitale spionageaanvallen die bekend zijn bij de
AIVD, zijn gericht op overheidsinstanties zoals de Ministeries
van Buitenlandse Zaken en Defensie, en op intergouvernementele organisaties zoals de Verenigde Naties, de NoordAtlantische Verdragsorganisatie (NAVO) en de EU, en op fora
zoals de G8 en de G20. Deze aanvallen richten zich op het
vergaren van politieke inlichtingen over het defensie-, energie-,
economisch en buitenlandbeleid van de betreffende instellingen. Ook politieke denktanks die overheden adviseren op deze
beleidsterreinen worden veelvuldig digitaal bespioneerd.
Verder zijn veel digitale aanvallen gericht op het intimideren,
manipuleren en/of bespioneren van dissidentengroeperingen
en mensenrechtenorganisaties.
Steeds meer digitale aanvallen zijn gericht op het bedrijfsleven,
waarbij het met name gaat om bedrijven en onderzoeksinstel-

lingen binnen de energie-, biotechnologie-, chemie- en
hightech-sector in Nederland en daarbuiten. Deze aanvallen
richten zich op het vergaren van vertrouwelijke technischwetenschappelijke en financieel-economische informatie.
Het bedrijfsleven loopt groot risico op schade als gevolg van
inbreuken op intellectueel eigendom en door ondermijning van
de onderhandelingspositie in aanbestedingstrajecten, contractonderhandelingen, fusies en overnames. Hoewel precieze
cijfers ontbreken, is het aannemelijk dat de wereldwijde schade
honderden miljarden euro’s bedraagt als gevolg van inkomstenderving, verlies aan concurrentiepositie en banen, en door
kosten voor beveiligings- en herstelmaatregelen.
In Nederland zijn niet alleen overheid en bedrijfsleven doelwit
van digitale aanvallen. Dat geldt ook voor de Nederlandse
hoogwaardige ICT-infrastructuur op zichzelf. Deze wordt
gebruikt voor digitale spionage- en sabotageaanvallen op
doelwitten buiten Nederland. De ICT-infrastructuur fungeert in
dat geval ongewild als ‘doorvoerhaven’.

2.2

Digitale verstoring en sabotage

Naast de dreiging van (digitale) spionage moet ook serieus
rekening worden gehouden met de dreiging van digitale
sabotage. Al eerder is gebleken dat digitale aanvallen (delen
van) vitale sectoren kunnen ontregelen en beschadigen. De
impact van een dergelijke aanval is direct voelbaar.
Vitale sectoren kunnen zelfs met minder geavanceerde
aanvallen al worden ontregeld, wat bleek toen diverse (voornamelijk financiële) instellingen in Nederland begin 2013 getroffen
werden door DDoS-aanvallen. Het doel van deze Distributed

Analist digitale spionage
“Sinds 2013 onderzoeken wij grootschalige digitale
spionageaanvallen op bedrijven en kennisinstituten in
een sector die hoogwaardige technologische toepassingen
ontwikkelt voor commerciële en militaire doeleinden.
Ook Nederlandse bedrijven zijn doelwit van deze
aanvallen. De aanvallen worden zeer professioneel
uitgevoerd en zijn goed georganiseerd. De aanvallers
hebben de netwerken van diverse bedrijven ongemerkt,
diepgravend en grootschalig geïnfiltreerd en zeer gericht
informatie verzameld. Hierbij zijn op grote schaal
hoogwaardige technologische informatie en vertrouwelijke bedrijfsinformatie, zoals blauwdrukken, handleidingen, projectplannen en offertes, weggesluisd.
De aanvallers hebben bedrijven in Europa, Azië en
Noord-Amerika geïnfiltreerd. Met name Europa is zwaar
getroffen. Het gaat om bedrijven die qua omzet tot de
mondiale top twintig van deze sector behoren. Binnen
Europa vertegenwoordigen de getroffen bedrijven
gezamenlijk meer dan de helft van de werkgelegenheid
en omzet in de sector. Deze aanvallen vormen dus een
concrete dreiging voor de omzet, concurrentiepositie,
werkgelegenheid en winstgevendheid van deze Europese
sector.”

Denial of Service-aanvallen is om een website of digitale dienst te
verstoren en onbereikbaar te maken door hem te overbelasten
met communicatieverzoeken van een groot aantal computers
tegelijkertijd. Deze aanvallen hebben weliswaar niet geleid tot
maatschappelijke ontwrichting, maar duidelijk werd wel dat
met een relatief eenvoudig middel als een DDoS-aanval het
digitale betalingsverkeer al hinderlijk verstoord kan worden,
wat tot groot ongemak en onrust kan leiden.

Inlichtingenvergaring

Bedreiging

Preventie

Analyse & respons

Detectie
De AIVD achterhaalt door inlichtingenvergaring de intenties en werkwijzen van digitale aanvallers. Op basis van deze
kennis reikt de AIVD potentiële doelwitten handvatten aan om preventief op te treden tegen aanvallen of deze in een
vroegtuidig stadium te detecteren. Deze aanvallen worden geanalyseerd wat kan leiden tot een respons richting
potentiële doelwitten. Ook worden de analyses gebruikt voor betere inlichtingenvergaring.
Design: VijfKeerBlauw, Rijswijk

Jaarverslag AIVD 2013

2.3

Weerstand en beveiliging tegen
digitale aanvallen

De dreiging die digitalisering met zich meebrengt, maakt de
beveiliging van informatie en communicatie steeds belangrijker. Het gaat niet alleen om het beveiligen van staatsgeheime
informatie; ook bedrijfsinformatie en privacygevoelige
gegevens zijn in toenemende mate kwetsbaar voor digitale
aanvallen.
De weerstand van veel informatiesystemen en hun gebruikers
is ontoereikend en daardoor zijn digitale aanvallen relatief
succesvol. Bovendien biedt informatiebeveiliging voornamelijk
bescherming tegen bekende aanvallen, maar nauwelijks tegen
nieuwe kwetsbaarheden in soft- en hardware die regelmatig
ontdekt worden. Aanvallen worden hierdoor niet of pas in een
vergevorderd stadium onderkend. Daar komt bij dat veel
bedrijven en overheden terughoudend zijn in het melden van
een infectie. Zij zijn bang voor imagoschade en claims als
gevolg van ontevreden klanten, burgers en/of aandeelhouders.
En ze zijn beducht voor vervolginfecties door na-apende
hackers en ongefundeerde beschuldigingen tegen vermeende
aanvallers. Hierdoor blijven vergelijkbare organisaties versto-

| 17

ken van belangrijke dreigingsinformatie waardoor aanvallen
kunnen voortduren en zich uitbreiden.

18 |

Om ICT-systemen en informatie te kunnen beschermen, is een
basisniveau van beveiliging en veiligheidsbewust handelen bij
bedrijven, overheden en individuele gebruikers een vereiste.
Voor bedrijven en overheden is niet alleen zicht op de dreiging
van belang, maar ook kennis van de eigen ICT-systemen, en
inzicht in de informatie die beveiligd zou moeten worden (de
‘kroonjuwelen’). Het verlies van kleine stukjes informatie bij
een digitale aanval hoeft op zichzelf niet gevoelig of schadelijk
te zijn. Maar het totaal van een reeks van kleine stukjes
informatie die na verloop van tijd ontvreemd zijn, kan inzicht
verschaffen in unieke bedrijfsinformatie, of in de
beveiligingsmaatregelen.
Een bijzondere kwetsbaarheid is dat mensen steeds meer van
zichzelf blootgeven door het gebruik van sociale media. Steeds
meer persoons- en organisatiegebonden informatie is verkrijgbaar op internet. Dat maakt het voor buitenlandse inlichtingenen veiligheidsdiensten eenvoudiger om potentiële doelwitten
te identificeren en op een succesvolle manier te benaderen.

2.3.1

Activiteiten en resultaten

Onderzoek naar digitale spionage en sabotage, en bijdragen aan
de beveiliging van digitale informatie en communicatie vormen
een belangrijk aandachtsgebied van de AIVD. Onderzoek van
gedetecteerde digitale aanvallen levert ons meer inzicht op in de
daders, doelwitten, intenties en methoden. Dit inzicht wordt
gedeeld met getroffen overheidsinstanties en bedrijven en
ingezet ten behoeve van betere detectie en beveiliging. De AIVD
bouwt dit aandachtsgebied verder uit.

De AIVD participeert in het Nationaal Detectie Netwerk dat
valt onder de verantwoordelijkheid van het Ministerie van
Veiligheid en Justitie. Hierbij werken wij intensief samen met
het Nationaal Cyber Security Centrum (NCSC) van de NCTV. Het
NCSC, de MIVD, de Nationale Politie, het Openbaar Ministerie
en de AIVD intensiveren de samenwerking bij de analyse van en
de respons op cyberdreigingen tegen de nationale veiligheid. De
versterkte samenwerking moet vorm krijgen in een ‘cyberinfobox’. Wij richten ons daarbij in het bijzonder op geavanceerde
digitale aanvallen, die zelden door anderen kunnen worden
onderkend. Door goede relaties en samenwerking met andere
inlichtingen- en veiligheidsdiensten kan de AIVD beschikken
over geheime aanvalskenmerken die slechts in de beperkte
kring van enkele collega-diensten bekend zijn.

Wij ondersteunen de overheid bij de bescherming van gevoelige informatie tegen vijandelijke partijen en statelijke actoren,
onder andere met advies over ICT-beveiligingsoplossingen. Het
betreft onder meer oplossingen voor beveiligd bellen en voor
het beveiligen van data en dataverkeer. Meer informatie
hierover is te vinden in § 3.6.5 die ingaat op het beveiligen van
bijzondere informatie.

De AIVD werkt aan het vinden van de optimale balans tussen
preventieve maatregelen en detectiemechanismen in de vorm
van extra monitoring en analyse-instrumenten. Doelstelling is
dat preventie en detectie elkaar versterken. Inzet daarbij is dat
de informatie uit detectie wordt gebruikt voor preventieve
maatregelen op die plekken waar de dreiging van (digitale)
spionage groter is dan de bestaande weerstand.

Klassieke vormen van spionage blijven ook volop in gebruik;
digitale spionage voegt wel een dimensie toe, maar de
doelwitten komen overeen met die van de meer traditionele
vormen van spionage.

De AIVD heeft in 2013 veel presentaties gegeven over digitale
aanvallen en de beveiliging van gevoelige informatie. Het doel
daarvan is de afnemers inzicht te geven in de dreigingen en in
de wijze waarop ze de hun weerstand tegen deze dreigingen
kunnen vergroten.
Ook over spionagerisico’s in meer algemene zin heeft de AIVD
in 2013 voorlichting gegeven aan overheid en bedrijfsleven.
Doel is ook hier om de bewustwording verder te vergroten en
te adviseren over preventie en beveiligingsmaatregelen.

Achtergrondinformatie over dit aandachtsgebied is te vinden
op www.aivd.nl/cyberdreiging.

2.4

Klassieke spionage springlevend

Het menselijke aspect van spionage blijft van groot belang. Een
deel van de informatie waar buitenlandse inlichtingendiensten
naar op zoek zijn, is niet digitaal beschikbaar. Bijvoorbeeld de
overwegingen van de top van een bedrijf, of van een investeerder, of de werkelijke relaties tussen mensen binnen een
politieke groepering. Buitenlandse inlichtingendiensten maken
gebruik van mensen om dergelijke informatie te verzamelen.
Bovendien is een menselijke bron soms nodig om toegang te
krijgen tot technische systemen, om informatie te krijgen over
de beveiliging van deze systemen, of om netwerken (onbewust)
te infecteren.

Veiligheidsbelangen en vitale sectoren
De telecomsector is een van de belangrijkste onderdelen van
de vitale infrastructuur. Alle andere vitale sectoren maken
gebruik van diensten van de telecomsector. Bij inbreuken op
de integriteit en het onbelemmerd functioneren van de
telecomsector is vrijwel direct sprake van aantasting van de
nationale veiligheid. Communicatie en dataverkeer zijn
immers van levensbelang voor het ongehinderd functioneren
van de Nederlandse economie en samenleving.

De AIVD constateerde in het afgelopen jaar wederom dat
buitenlandse inlichtingendiensten in Nederland agenten
rekruteerden en aanstuurden. Wij richtten ons ook in 2013 op
het onderkennen van de aanwezigheid en activiteiten van
inlichtingenofficieren in Nederland. In samenwerking met het
Ministerie van Buitenlandse Zaken heeft dit onder andere
geleid tot visumweigering aan inlichtingenofficieren.
In 2013 zijn in Nederland ook buitenlandse inlichtingenoperaties onderkend die onder meer tot doel hadden om
politieke inlichtingen te verkrijgen, gevoelige technologie te
verwerven of migrantengroepen te infiltreren.
Het werk van de AIVD houdt niet op bij de landsgrenzen.
Nederlanders die in het buitenland wonen en werken, met
name medewerkers van de Nederlandse overheid, blijven
immers onverminderd doelwit van inlichtingen- en
veiligheidsdiensten.
Achtergrondinformatie over dit aandachtsgebied is te vinden
op www.aivd.nl/spionage.

2.5

Dreiging voor economische belangen

Nederland is fysiek en digitaal een knooppunt in het economisch
verkeer. Via de Rotterdamse haven gaat een grote goederenstroom het Europese achterland in. Meer dan 50 miljoen mensen
passeren jaarlijks de luchthaven Schiphol. En met de AMS-IX
bevindt zich in ons land een van de grootste internetknooppunten ter wereld. Nederland is kortom een aantrekkelijke
locatie voor het internationale bedrijfsleven en een speelveld
waarop zich de economische concurrentiestrijd afspeelt.
Jaarverslag AIVD 2013

De concurrentiestrijd om grondstoffen, voedselvoorziening,
energie en hoogwaardige technologie wordt steeds scherper.
Door de opkomst van nieuwe economieën verschuiven de
economische en mondiale machtsverhoudingen. De AIVD
signaleert dat (digitale) spionage door sommige landen ook
wordt ingezet om de concurrentiestrijd in hun voordeel te
beslechten. Zij gebruiken inlichtingendiensten om vertrouwelijke technisch-wetenschappelijke en financieel-economische
informatie te vergaren, en om voorkennis te verkrijgen over
toekomstige transacties, overnames en onderhandelingsposities.
Het gaat allang niet meer alleen om landen die op historische
gronden als opponenten worden gezien. Veel landen zijn in
staat en bereid inlichtingendiensten in te zetten voor de
bevoordeling van de eigen nationale industrie, technischwetenschappelijke ontwikkeling en concurrentiepositie op
de wereldmarkt.
Naarmate politieke machtsstructuren en ambities en zakelijkindustriële belangen nauwer met elkaar verweven zijn in de
topstructuur van een land, wordt gemakkelijker overgegaan tot
de inzet van inlichtingendiensten ter bevordering van politieke,
economische en zakelijke doelstellingen. Ten opzichte van
andere deelnemers op de wereldmarkt, zoals staten en
multinationale bedrijven, die hun optreden baseren op de
principes van de vrije markt, is dan geen sprake meer van een
gelijk speelveld. De economische verhoudingen worden
verstoord door spelers met een verborgen, machtspolitieke
agenda en aan het zicht onttrokken staatssteun in de vorm
van inzet van geheime diensten.

| 19

Een bedreiging met een bijzonder karakter voor de economische belangen van ons land betreft het verlies aan zeggenschap
over de vitale infrastructuur. De bedrijven die eigenaar zijn en/
of het beheer voeren over sectoren van de vitale infrastructuur,
bijvoorbeeld elektriciteitsbedrijven of telecomondernemingen,
zijn verhandelbaar op de vrije markt. Dat heeft tot gevolg dat
onderdelen van de vitale infrastructuur in bezit kunnen komen
van staten of bedrijven waarover de Nederlandse regering geen
controle heeft. Deze actoren hoeven zich niet te verantwoorden
tegenover de Nederlandse regering, die tegelijkertijd zelf wel
verantwoordelijk is voor het functioneren van onze samenleving en voor een stabiele economie.

20 |

2.5.1

Activiteiten en resultaten

De AIVD heeft de verwevenheid van politieke machtsstructuren
met zakelijk-industriële belangen van sommige spelers op de
wereldmarkt zichtbaar gemaakt. Door inzicht te geven in de
achterliggende intenties en ambities van buitenlandse partijen
waarmee Nederlandse overheden en bedrijven economische
relaties aangaan, maakt de AIVD de aantasting van het gelijke
speelveld duidelijk en stelt zo de regering en het bedrijfsleven
in staat om zich tegen die aantasting te weer te stellen.
In 2013 hebben wij inlichtingenberichten en -analyses uitgebracht waarmee inzicht werd geboden in de achterliggende
motivatie van buitenlandse statelijke en niet-statelijke
initiatieven op economisch gebied. Ook heeft de AIVD
geadviseerd over de veiligheidsimplicaties van economische
relaties en transacties. Daarbij hebben wij gefocust op onder
meer de twaalf door het Rijk aangewezen vitale infrastructuren,
waar het verlies van zeggenschap een bedreiging kan vormen
voor de nationale economische veiligheid.

| 21

Jaarverslag AIVD 2013

3
22 |

ANDERE AANDACHTSGEBIEDEN
VAN DE AIVD
| 23

3.1

Inlichtingen over het buitenland

De AIVD wint inlichtingen in over de politieke intenties,
activiteiten en opinies van regeringen, instellingen en inwoners
van een aantal specifiek benoemde landen of regio’s: politieke
inlichtingen. Wat zijn de werkelijke motieven van de belangrijkste actoren in die landen, wat is de feitelijke invloed van de
regering daar en welke doelen worden nagestreefd. Dat zijn
vragen waarop de AIVD een antwoord probeert te geven.
Dat gebeurt op basis van het ‘Aanwijzingsbesluit Buitenland’.
Daarin staan de belangrijkste vragen van de Nederlandse
regering, waarnaar de AIVD onderzoek moet doen. Het
Aanwijzingsbesluit, dat door de minister-president wordt
ondertekend, is geheim. Als de AIVD uitgebreid zou vermelden
welke onderzoeksactiviteiten in het buitenland ondernomen
worden, dan zou dat betekenen dat vergaand inzicht wordt
Jaarverslag AIVD 2013

gegeven in de onderwerpen van onderzoek en de daaraan
verbonden vraagstelling. Daarmee zou de veiligheid van
bronnen en andere personen die voor deze taak met ons
samenwerken in gevaar gebracht worden. Het kan ook de
diplomatieke verhoudingen vertroebelen.
In dit jaarverslag staat dan ook geen uitgebreide verslaglegging
van de onderzoeken die de AIVD in dit kader verricht. Dat
betekent niet dat de AIVD geen verantwoording aflegt. De
Commissie voor de Inlichtingen- en Veiligheidsdiensten van
de Tweede Kamer wordt geïnformeerd over de onderzoeken
die de AIVD verricht op basis van het Aanwijzingsbesluit.
De AIVD voert zijn onderzoek naar het buitenland uit in
nauw overleg met het Ministerie van Buitenlandse Zaken.
Die afstemming moet ervoor zorgen dat zo min mogelijk
overlap ontstaat tussen de activiteiten van de AIVD en die
van de diplomatieke dienst.

De rapportage van de AIVD moet juist aanvullend zijn aan die
van het Ministerie van Buitenlandse Zaken zelf. Buitenlandse
Zaken kan de informatie van de AIVD gebruiken bij het
ontwikkelen van het buitenlands beleid van Nederland en bij
het bepalen van standpunten die ons land inneemt in internationaal overleg. De AIVD en MIVD trekken samen op waar
onderzoeksgebieden uit het Aanwijzingsbesluit elkaar
overlappen.

24 |

Deze ‘inlichtingentaak buitenland’ sluit nauw aan bij onze
andere aandachtsgebieden. Zo is diepgaande kennis van de
gebeurtenissen in Noord-Afrika en het Midden-Oosten van
belang om goed te kunnen onderzoeken en begrijpen wat
Nederlandse ingezetenen drijft om deel te gaan nemen aan
gewapende conflicten. In hoofdstuk 1 bleek al dat het terrorismeonderzoek en het onderzoek naar het buitenland in elkaars
verlengde liggen.
Ook draagt de inlichtingentaak bij aan het kunnen onderzoeken
van de dreiging tegen Nederland die uitgaat van andere staten.
Dat geldt zowel voor de klassieke spionage als voor de
‘moderne’ vormen van spionage, zoals cyberspionage. Daar
ontstaan ook raakvlakken met de economische veiligheidsbelangen van Nederland. Inlichtingen over de economische
intenties van andere landen geven inzicht in achterliggende
motieven van deze landen die direct en indirect aan de
economische en andere belangen van Nederland raken.
Vanwege de noodzaak om de jihadgang naar het MiddenOosten intensiever te onderzoeken, werd in de loop van 2013
capaciteit naar deze onderzoeksteams overgeheveld. Dit heeft
geleid tot het opschorten en bijstellen van enkele andere
onderzoeken naar het buitenland.

3.1.1

Activiteiten en resultaten

De AIVD produceerde in 2013 ruim 400 inlichtingenproducten
over ontwikkelingen in de landen van het Aanwijzingsbesluit,
zoals korte inlichtingenrapporten, langere analyses, ambtsberichten en antwoorden op zogenaamde requests for information
(rfi’s) van het Ministerie van Buitenlandse Zaken (BZ), de NAVO
of de Europese Unie. Daarnaast verzorgden wij presentaties
in de reguliere vergaderingen van het Comité Verenigde
Inlichtingendiensten Nederland (CVIN) en de Raad voor de
Inlichtingen- en Veiligheidsdiensten, en vele specifieke briefings
en presentaties over internationale ontwikkelingen voor (leden
van) de CIVD, de leden van de RIV, individuele ministers en
beleidsbepalende ambtenaren.
Achtergrondinformatie over dit aandachtsgebied is te vinden
op www.aivd.nl/inlichtingenbuitenland.

3.2

Onderzoek naar proliferatie

Nederland is aangesloten bij een stelsel van internationale
verdragen voor het tegengaan van de verspreiding (proliferatie)
van kernwapens en kernwapentechnologie, het uitvoeren van
kernproeven en de ontwikkeling en productie van biologische
en chemische wapens. De AIVD en de MIVD doen onderzoek
naar landen die ervan worden verdacht dat zij, in strijd met
internationale verdragen, werken aan het ontwikkelen van
massavernietigingswapens of hier al over beschikken. Dit zijn
zogeheten ‘landen van zorg’.
Deze contraproliferatietaak wordt uitgevoerd door de gezamenlijke Unit Contraproliferatie (UCP) van de AIVD en de MIVD,

die daarmee de regering een eigen, zelfstandige inlichtingenpositie biedt over ontwikkelingen op dit terrein. Daarnaast richt
de UCP zich op het verstoren van verwervingsactiviteiten door
of voor landen van zorg.

3.2.1

Activiteiten en resultaten

In 2013 zijn verschillende zendingen van proliferatiegevoelige
goederen gestopt. De UCP werkt daarbij nauw samen met
ambtelijke partners, zoals het Ministerie van BZ, de Douane en
de Fiscale Inlichtingen- en Opsporingsdienst (FIOD) en met
buitenlandse collega-diensten. In 2013 zijn 30 ambtsberichten
verstrekt aan het Ministerie van BZ ter ondersteuning van de
uitvoering van het exportcontrolebeleid. Voorts bezochten
medewerkers van de UCP in 2013 specifieke instellingen en
bedrijven om deze te wijzen op mogelijke proliferatierisico’s.
Achtergrondinformatie over dit aandachtsgebied is te vinden
op www.aivd.nl/massavernietigingswapens.

3.3

Latijns-Amerika en de Caribische regio

De AIVD en de MIVD werken in een gezamenlijk team om de
Nederlandse overheid te voorzien van inlichtingen en achtergrondinformatie over de regio Latijns-Amerika en het Caribisch
gebied. Voor de MIVD is de permanente militaire aanwezigheid
van de Nederlandse krijgsmacht in de Caribische delen van het
Koninkrijk reden om ontwikkelingen daar op hoofdlijnen te
volgen, voor zover deze van invloed kunnen zijn op de
Nederlandse krijgsmacht. Met de eilanden Sint Eustatius, Saba
en Bonaire als bijzondere Nederlandse gemeenten in de Cariben

reiken de landsgrenzen van Nederland en daarmee de veiligheidstaken van de AIVD en de MIVD tot in Latijns-Amerika.

3.4

Activisme en extremisme

Het effect van het optreden van links-extremisten is vanwege
de aantallen deelnemers en de aard van de acties in het
algemeen groter, dan dat van activiteiten vanuit rechtsextremistische hoek. Het rechts-extremisme blijft in
Nederland een versplinterd en marginaal verschijnsel.
Binnen het links-extremisme is sinds een aantal jaren sprake van
groeiende samenwerking tussen actievoerders bij activiteiten op
‘elkaars terrein’. De AIVD heeft dat in 2013 vooral geconstateerd
bij het verzet tegen het asiel- en vreemdelingenbeleid.
Achtergrondinformatie over dit aandachtsgebied is te vinden
op www.aivd.nl/extremisme.

3.4.1

Intimiderend of gewelddadig verzet tegen het
asiel- en vreemdelingenbeleid

Het verzet vanuit extremistische kringen tegen het Nederlandse
en Europese asiel- en vreemdelingenbeleid neemt al een aantal
jaren toe. In het zogeheten ‘No Border Netwerk’ bundelen
activisten en extremisten hun krachten. De realisatie van het
No Border Netwerk-Nederland heeft in 2013 geleid tot een
verbreding van het verzet en meer gematigde vormen van
actie. Dit werd met name duidelijk tijdens het ‘No Border
Camp’ in augustus in Rotterdam. Een overgrote meerderheid
aan gematigde actievoerders hield de extremisten in toom.
Jaarverslag AIVD 2013

Op andere momenten in 2013 kwam het wel tot meer extreme
vormen van protest. Zo werd getracht de politiek en de ambtelijke
top die betrokken is bij het asiel- en vreemdelingenbeleid te
intimideren. Het kantoor van een politieke partij werd beklad en
het hoofd van de Immigratie- en Naturalisatiedienst (IND) kreeg te
maken met persoonlijke bedreiging en bekladding van zijn woning.
Op een bouwplaats van een bedrijf dat betrokken is bij de bouw
van huisvesting voor asielzoekers werd brand gesticht en werden
vernielingen aangericht. Uitzettingen werden gedwarsboomd door
‘waarschuwingen’ te geven aan luchtvaartmaatschappijen en door
uit te zetten personen te instrueren hoe zich te misdragen.

3.4.2

Dierenrechtenextremisme

In 2013 waren er meer campagnes tegen (vermeend) dierenleed
dan in eerdere jaren, maar de toon van de protesten leek milder.
De deelname aan de protesten van Respect voor Dieren (RvD)
tegen het transport van apen voor de dierproevenindustrie door
Air France/KLM nam toe. Dat gold ook voor de campagnes van
de Anti Dierproeven Coalitie (ADC). De ADC tracht de protesten
op legale wijze te voeren en wijst intimiderende of gewelddadige
actievormen af om imagoschade te voorkomen.

(gepercipieerd) onrecht, waren in 2013 vooral actief in het kader
van hun internationale solidariteit. Een deel van de
Nederlandse anarcho-extremisten was betrokken bij de
(voorbereiding van) protesten tegen de G8 in Londen en tegen
de Europese Centrale Bank in Frankfurt. Naast deelname aan en
indirecte ondersteuning van acties, strekt de internationale
solidariteit zich uit tot financiële steun aan buitenlandse
geestverwanten, onder meer in Griekenland.
De Antifascistische Actie (AFA) richtte zich voornamelijk op de
ondersteuning van het verzet tegen het asiel- en vreemdelingenbeleid. Daarnaast weten individuen binnen AFA de Wet
Openbaarheid van Bestuur (WOB) nog steeds te gebruiken als
extra inkomstenbron1. Door aan te sturen op niet-tijdige
beslissingen door de bevraagde instantie, door het indienen
van zeer veel en/of bewerkelijke vragen, lukt het de aanvrager
vaak om een boete op te eisen. De AFA financierde ook in 2013
eigen acties met deze inkomsten. De minister van BZK heeft in
2013 aangegeven dat hij oneigenlijk gebruik van de WOB op
deze manier wil voorkomen. Ook bij fracties in de Tweede
Kamer leeft die wens.

3.4.4
Nederlandse dierenrechtenextremisten spelen in Europa een
vooraanstaande rol. De organiserende rol van (individuen
binnen) RvD bij de jaarlijkse ‘International Animal Rights
Gathering’, die in 2013 in België was, bevestigde dat.

3.4.3

Overig links-extremisme

Anarcho-extremisten, die vanuit een anarchistische ideologie
op extremistische wijze uiting geven aan hun ongenoegen over

Rechts-extremisme

Er zijn in 2013 geen grootschalige rechts-extremistische
evenementen geweest. Enkele bekende rechts-extremisten
gebruikten de demonstratie van de PVV tegen het kabinet in
september 2013 om aandacht te trekken voor hun eigen
groepering. De nieuwe actiegroep Identitair Verzet, die
voornamelijk bestaat uit oude bekenden uit extreemrechtse

1 Zie: WOB als melkkoe, in: Binnenlands Bestuur, d.d. 19 februari 2010.

| 25

hoek, is met enkele acties in de publiciteit gekomen. Het
rechts-extremisme in Nederland blijft een verschijnsel in
de marge.

3.4.5

26 |

Moluks activisme

De Molukse RMS-regering (Republik Maluku Selatan) in
ballingschap richt zich op activiteiten met een hoog publicitair
profiel. Het rapport over de beëindiging van de Molukse
treinkaping bij De Punt in 1977, waarover in 2013 enige onrust
ontstond, vormde voor de RMS-regering geen aanleiding om
actie te voeren. De activiteiten van de RMS-regering bleven
geconcentreerd op het organiseren van een politiek seminar
dat op de Molukken zelf zou moeten plaatsvinden.

3.4.6

Activiteiten en resultaten

Met inlichtingen en achtergrondinformatie hebben wij de
verantwoordelijke overheidsinstanties geïnformeerd over (de
kans op) intimiderende en/of gewelddadige acties uit linksextremistische hoek. De AIVD houdt rekening met groeiende
tegenstellingen tussen gematigde en extremistische actievoerders. Dit kan leiden tot meer autonoom optreden van geharnaste extremisten en tot een toename van hardere acties als
home visits, grootschalige vernieling en brandstichting.
Er zijn voorbeelden in het buitenland (Verenigd Koninkrijk, Polen)
dat radicalere actievoerders zich mengen in de activiteiten van
lokale, vreedzame initiatieven, wat daar heeft geleid tot meer
extremistische vormen van verzet. Een dergelijk scenario is ook
voorstelbaar bij andere thema’s, zoals het verzet tegen de
gevolgen van de winning van conventioneel gas in Groningen.

In 2013 heeft de AIVD een publicatie uitgebracht met een breder
beeld van links-activisme en links-extremisme: ‘Links-activisme
en -extremisme, divers en diffuus, wisselvallig en wispelturig’.
De AIVD heeft inlichtingen en achtergrondinformatie uitgewisseld
met binnen- en buitenlandse partners over ontwikkelingen in het
rechts-extremisme. Dit droeg bij aan de duiding en aan een juiste
inschatting van activiteiten in rechts-extremistische kring.
Door duiding en tijdig informeren over het Moluks activisme
heeft de AIVD kunnen bijdragen aan een passende overheidsreactie rond momenten van onrust en spanning.

3.5

Separatistisch en revolutionair
gemotiveerde groeperingen

De AIVD doet onderzoek naar politiek en separatistisch
gemotiveerde, terroristische groeperingen, die in Europa,
waaronder in Nederland, actief zijn. Een van deze groepen is
de Koerdisch-separatistische terroristische organisatie PKK
(Partiya Karkarên Kurdistan; Koerdische Arbeiderspartij),
die op heimelijke wijze activiteiten ontplooit, gericht op het
ondersteunen van de (gewapende) strijd van de organisatie in
Turkije. Eind 2012 heeft de Nationale Recherche op basis van
een ambtsbericht van de AIVD een inval verricht tijdens een
PKK-bijeenkomst in Zeeland. De PKK heeft zich in 2013
grotendeels hersteld van dit ingrijpen en zet zijn activiteiten
in Europa en Nederland voort.
De Turkse DHKP/C (Devrimci Halk Kurtuluş Partisi-Cephesi;
Revolutionaire Volksbevrijdingspartij/-front) is een marxistischleninistische, terroristische organisatie, die strijdt tegen de
Turkse regering, de Verenigde Staten en de NAVO.

De zelfmoordaanslag op de Amerikaanse ambassade in Ankara
in februari 2013 werd door de DHKP/C opgeëist. De DHKP/C
profileert zich momenteel steeds nadrukkelijker als pro-Assad
in het conflict in Syrië. De AIVD heeft vastgesteld dat de
DHKP/C Nederland gebruikt als basis voor activiteiten in Europa
en Turkije. De AIVD verwacht het komende jaar geen wijziging
in het profiel van de beweging.

3.5.1

Activiteiten en resultaten

In het onderzoek naar de PKK hebben wij in 2013 geconstateerd
dat de organisatie voortgaat met rekruteren voor de gewapende
strijd. Ook in Nederland gerekruteerde Koerden nemen deel aan
de strijd in Syrië.
De AIVD heeft in 2013 het onderzoek naar de DHKP/C geïntensiveerd. Vanwege het internationale karakter van de beweging
werkt de dienst daarbij samen met buitenlandse collegadiensten. Ten behoeve van de Nederlandse regering is de
pro-Assad-opstelling van de DHKP/C nader geduid.

3.6

Bevordering van
veiligheidsmaatregelen

De veiligheidsbevorderende taak van de AIVD houdt in dat de
dienst kennis, expertise en informatie beschikbaar stelt aan
anderen, die daarmee de veiligheid en beveiliging op het
noodzakelijke peil kunnen brengen en handhaven. Het gaat
daarbij om zaken die van belang zijn voor de nationale
veiligheid en economie, variërend van bijvoorbeeld politieke
geheimen tot kostbare innovatieve kennis.

De AIVD heeft de kennis, expertise en informatie over bedreigingen doorgaans binnen inlichtingenonderzoeken verworven.
De partijen waarmee de AIVD die kennis en informatie deelt
zijn vaak overheidsorganisaties, maar ook onderdelen van het
bedrijfsleven. Het zijn die onderdelen van overheid en bedrijfsleven die van vitaal belang zijn voor het functioneren van de
samenleving. Denk aan de elektriciteitsvoorziening en de
daarvan afhankelijke telecommunicatie.

3.6.1

Dreiging tegen diplomatieke objecten en internationale organisaties
Nederland is als gastland verantwoordelijk voor het veilig en
ongestoord functioneren van diplomatieke vertegenwoordigingen, tribunalen en gerechtshoven in ons land. De AIVD
schat gezien de internationale ontwikkelingen de dreiging tegen
sommige diplomatieke objecten en vestigingen van internationale organisaties hoger in dan in voorgaande jaren. Het gaat
dan met name om landen of instellingen die op een of andere
wijze te maken hebben met conflictsituaties in de wereld.

Dreigingsinformatie over het Rijksdomein
3.6.2

Een specifieke te beveiligen ‘doelgroep’ omvat personen,
objecten, diensten en evenementen waarvoor de rijksoverheid
een bijzondere verantwoordelijkheid draagt, bijvoorbeeld leden
van de regering, ambassades en bezoekende staatshoofden, en
ook evenementen zoals Koningsdag. Dit wordt aangeduid als
het Rijksdomein.
Grootschalige evenementen: troonswisseling en Nuclear Security Summit
De abdicatie van koningin Beatrix en de inhuldiging van koning
Willem-Alexander op 30 april 2013 vormden een grootschalig
evenement van nationaal belang. Een ander grootschalig,
internationaal, evenement is de Nuclear Security Summit (NSS)
in maart 2014 in Den Haag. Een veilig en ongestoord verloop
van dergelijke evenementen is van groot nationaal belang.
Dreiging tegen politici
Politieke ambtsdragers dienen veilig en ongestoord te kunnen
functioneren. Velen van hen worden echter met enige regelmaat
geconfronteerd met dreigementen, bijvoorbeeld intimiderende
e-mails, brieven of twitterberichten. Zo richtten extremistische
tegenstanders zich op functionarissen die betrokken zijn bij het
asiel- en vreemdelingenbeleid. (zie § 3.4.1).
Jaarverslag AIVD 2013

Activiteiten en resultaten

De AIVD levert inzicht in de (potentiële) dreiging tegen
onderdelen van het Rijksdomein aan de Coördinator Bewaking
en Beveiliging (CBB), in de vorm van dreigingsinschattingen,
dreigingsanalyses en risicoanalyses. De CBB beslist vervolgens
over te nemen beveiligingsmaatregelen binnen het zogeheten
Stelsel bewaken en beveiligen2. In 2013 heeft de AIVD 79
dreigingsinschattingen, 31 dreigingsanalyses, 2 risicoanalyses
en 16 mededelingen uitgebracht.
De AIVD heeft over de troonswisseling twee uitvoerige
dreigingsanalyses uitgebracht. Ook zijn dreigingsanalyses
uitgebracht over andere evenementen van nationaal belang,
zoals Dodenherdenking, Veteranendag en Prinsjesdag. Ten
aanzien van de NSS heeft de AIVD vanaf 2012 bijgedragen aan
de voorbereidingen, onder meer met dreigingsanalyses die
inzicht gaven in de potentiële dreiging tegen deze topconferentie en haar deelnemers.

2 Het stelsel bewaken en beveiligen is een samenwerking tussen de NCTV, de
Landelijke Eenheid van de Nationale Politie, de MIVD en de AIVD ten behoeve
van de beveiliging van personen, objecten en diensten uit het Rijksdomein.

Achtergrondinformatie over dit aandachtsgebied is te vinden
op www.aivd.nl/veiligheidsbevordering.

3.6.3

Veiligheidsbevordering vitale sectoren

De AIVD bevordert het nemen van maatregelen ter beveiliging
van vitale onderdelen van de overheid en het bedrijfsleven.
Uitval binnen vitale sectoren kan leiden tot ernstige ontwrichting van het maatschappelijk en zakelijk leven. Het gaat onder
meer om de energievoorziening, telecommunicatie, het
financiële verkeer en de burgerluchtvaart.

3.6.4

Activiteiten en resultaten

De AIVD heeft in 2013 de samenwerking en informatie-uitwisseling met vitale sectoren verder versterkt, om bedrijven in
deze sectoren handvatten te bieden waarmee zij hun weerstand tegen inbreuken op hun functioneren op peil kunnen
houden en zo nodig verhogen. Met private en overheidspartijen
in de sectoren elektriciteit en gas hebben wij in dit kader
toekomstscenario’s ontwikkeld; uitval van juist deze sectoren
heeft direct ontwrichtende effecten op andere vitale sectoren
en op de samenleving.
Bij besluitvorming over de zeggenschap over vitale infrastructuur en toegang tot vitale kennis en informatie is het van
doorslaggevend belang dat de nationale veiligheid gewaarborgd blijft. Wij vervullen hierbij een adviserende rol.
In de sector burgerluchtvaart heeft de AIVD ook in 2013
verschillende partijen voorzien van informatie en advies. Zo zijn
incidenten in de burgerluchtvaart nader geduid en is informatie

| 27

28 |

verschaft over (nieuwe) werkwijzen van terroristen. De AIVD
heeft de NCTV, het Ministerie van Buitenlandse Zaken en
luchtvaartmaatschappijen geïnformeerd over dreiging tegen
het vliegverkeer boven de Sinaï (zie § 1.1.3).

advies over het beschermen van staatsgeheimen met behulp
van ICT-beveiligingsoplossingen. Daarvoor gebruikt het
Nationaal Bureau voor Verbindingsbeveiliging (NBV) van de
AIVD unieke kennis en expertise en benut het informatie uit een
uitgebreid internationaal netwerk.

Voor beveiligd bellen en sms’en op Android smartphones tot en
met het niveau Departementaal Vertrouwelijk hebben wij een
applicatie (app) goedgekeurd, waarmee verschillende overheidspartijen zoals Rijk, gemeenten en politie op een veilige
manier met elkaar kunnen communiceren.

Accountmanager burgerluchtvaart:
“In 2013 hebben wij trainingen gegeven aan private en overheidspartijen in de burgerluchtvaart. Deze sector blijft kwetsbaar voor
terroristische dreiging. De trainingen waren erop gericht om de
bemanning van vliegtuigen en personeel dat werkzaam is op de
luchthavens bewust te maken van wat voor dreiging zich kan
voordoen. We hebben ook een aparte serie trainingen opgezet om
grondpersoneel en beveiligers te informeren over uitreizigers naar
Syrië. Hiermee wordt de kans vergroot dat uitreizigers op de
luchthaven worden opgemerkt en kunnen worden tegengehouden.”

De AIVD adviseert de rijksoverheid over preventieve maatregelen en over detectie van en reactie op inbreuken op de beveiliging. Ook beoordeelt de AIVD op verzoek beveiligingsproducten
voordat ze door de rijksoverheid worden ingezet. Daarmee
verhoogt de AIVD de digitale weerbaarheid van de overheid en
wordt het risicomanagement binnen de rijksoverheid ondersteund. De ministeries en rijksbrede ICT-servicecentra zijn
dankzij de adviezen van de AIVD beter in staat hun fysieke,
economische en politieke belangen te beschermen.

Voor beveiligde communicatie over open netwerken heeft de
AIVD in 2013 met positief resultaat de evaluatie afgerond van
een cryptografische netwerkcomponent, waarmee over
netwerken kan worden gecommuniceerd tot en met het
rubriceringsniveau Stg. Geheim. Met de netwerkcomponent
kan ook een cryptografisch geïsoleerde infrastructuur worden
opgezet om gerubriceerde netwerken met elkaar te verbinden.

Tot slot draagt de AIVD met dreigingsanalyses bij aan het
Alerteringssysteem Terrorismebestrijding (ATb). Dat is het
waarschuwingssysteem van de NCTV voor overheid en
bedrijfsleven, dat bedrijfssectoren en operationele diensten
gericht voorziet van informatie over voorstelbare of concrete
terroristische dreiging.

Tot onze taken behoorde tot voor kort ook het verrichten van
onderzoek naar en beveiliging tegen weglekken van informatie
uit computersystemen van de rijksoverheid via elektromagnetische straling: de NECOM-taken. Ook adviseerde en ondersteunde
de AIVD de nationale Tempest-industrie. In 2013 is vanwege de
bezuinigingen besloten met de uitvoering van deze taken te
stoppen. Een deel van de taken zal aan andere organisaties
worden overgedragen.

Achtergrondinformatie over dit aandachtsgebied is te vinden
op www.aivd.nl/veiligheidsbevordering.

3.6.6

3.6.5

Beveiliging bijzondere informatie

De Nederlandse overheid moet in staat blijven vertrouwelijke
informatie te beschermen tegen vijandelijke partijen en
statelijke actoren. De AIVD levert de rijksoverheid onafhankelijk

Activiteiten en resultaten

Evaluaties van beveiligingsproducten
Binnen de rijksoverheid bestaat behoefte aan beveiligde mobiele
communicatie. De AIVD heeft voor dat doel in 2013 een toestel
goedgekeurd voor beveiligd bellen tot en met het niveau
Stg. Geheim. De rijksoverheid heeft het voornemen om bewindslieden en de ambtelijke top uit te rusten met deze telefoon.

Beveiligingsadviezen aan de rijksoverheid
In 2013 heeft de AIVD diverse partijen binnen de overheid
geadviseerd over beveiligingsvraagstukken die samenhangen
met de opzet en inrichting van digitale informatiesystemen
en de beveiliging van gevoelige informatie. De AIVD heeft
bijvoorbeeld bijgedragen aan de ontwikkeling van het onderdeel van de Digitale Werkomgeving Rijksdienst waar gerubriceerde informatie verwerkt wordt. Ook hebben wij een
risicoanalyse opgesteld voor het project Rijksoverheid
AppStore, dat zich richt op de veilige distributie van apps naar
mobiele apparatuur binnen het Rijk. Verder hebben wij, samen
met de Accountantsdienst Rijk en het NCSC van de NCTV, een
handreiking samengesteld voor audits van cloud-infrastructuren. Tot slot heeft de AIVD in 2013 presentaties gegeven ter
bewustwording van de risico’s over de dreiging tegen en de
beveiliging van bijzondere informatie, onder meer aan de
regering en aan de Eerste en Tweede Kamer.

Toezicht en inspecties
De AIVD is de nationale beveiligingsautoriteit die toeziet op de
beveiliging van gerubriceerde NAVO- en EU-informatie binnen
de rijksoverheid (het Ministerie van Defensie uitgezonderd) en
bij civiele bedrijven in Nederland. Ook in 2013 begeleidde de
AIVD in dat kader de periodieke inspecties door de NAVO
en de EU.
Cryptosleutelproductie
De AIVD produceert sleutels voor cryptografische apparatuur
van de rijksoverheid. In 2013 is bijgedragen aan de invoering
van een digitaal systeem voor distributie en beheer van
cryptosleutelmateriaal voor nationaal en
NAVO-verbindingsverkeer.
Achtergrondinformatie over dit aandachtsgebied is te vinden
op www.aivd.nl/informatiebeveiliging.

3.7

Vertrouwensfuncties en
veiligheidsonderzoeken

De AIVD voert veiligheidsonderzoeken uit naar personen die
vertrouwensfuncties (gaan) vervullen binnen onder andere de
rijksoverheid, vitale sectoren en de sector burgerluchtvaart. Een
vertrouwensfunctie is een functie vanwaaruit de nationale
veiligheid of belangen van de staat ernstige schade kan worden
toegebracht. In een veiligheidsonderzoek wordt een oordeel
gevormd over eventuele kwetsbaarheden van de functionaris
wanneer deze een bepaalde vertrouwensfunctie gaat vervullen.
Iemand kan pas een vertrouwensfunctie bekleden nadat de
AIVD een Verklaring van geen bezwaar (Vgb) heeft afgegeven.
Jaarverslag AIVD 2013

Achtergrondinformatie over dit aandachtsgebied is te vinden
op www.aivd.nl/veiligheidsonderzoeken.
In 2013 waren twee ontwikkelingen op het gebied van veiligheidsonderzoeken voor de AIVD extra van belang. De voorwaarden
voor het aanwijzen van vertrouwensfuncties en het uitvoeren van
een veiligheidsonderzoek werden tegen het licht gehouden en
aangescherpt (‘herijking’). Daarnaast worden de kosten voor de
veiligheidsonderzoeken ten behoeve van de publieke sector nu
doorberekend aan de departementen (‘tarifering’).
Herijking vertrouwensfuncties en veiligheidsonderzoeken
Als gevolg van de herijking van de uitvoering van veiligheidsonderzoeken maakt de AIVD nadrukkelijker een verbinding tussen
de specifieke kwetsbaarheden van de betreffende vertrouwensfunctie en de persoonlijke omstandigheden van de
betrokken (kandidaat-)functionaris.
Voor het aanwijzen van vertrouwensfuncties is een nieuwe
leidraad opgesteld met eenduidige criteria. Op basis daarvan
kunnen de verschillende ministers in hun eigen domein
vertrouwensfuncties aanwijzen. Daarnaast zijn risicoprofielen
ontwikkeld die een inschatting geven van de schade die vanuit
een bepaalde functie kan worden berokkend aan de nationale
veiligheid.
Tarifering
Sinds 1 januari 2013 worden de kosten die samenhangen met de
uitvoering van veiligheidsonderzoeken voor de publieke sector
in rekening gebracht aan de werkgevers. In totaal heeft de AIVD
in 2013 ruim € 5,7 miljoen in rekening gebracht. De ministers
van Binnenlandse Zaken en Koninkrijksrelaties en van Defensie
hebben in 2013 een wetsvoorstel ingediend om tarifering ook in
de private sector mogelijk te maken.

3.7.1

Activiteiten en resultaten

In totaal hebben de AIVD en de mandaathouders (de Nationale
Politie en de Koninklijke Marechaussee) in 2013 bijna 34.000
veiligheidsonderzoeken uitgevoerd naar personen die een
vertrouwensfunctie (wilden gaan) vervullen. In iets meer dan
700 gevallen leidde dit tot weigering of intrekking van de Vgb.
Dat betrof merendeels functies in de sector burgerluchtvaart.
De AIVD heeft zelf in 2013 in totaal ongeveer 5600 veiligheidsonderzoeken afgerond. Bijna 93% daarvan werd afgerond
binnen de wettelijke behandeltermijn van 8 weken, waarmee
wij voldoen aan de politieke afspraak om minstens 90% van de
veiligheidsonderzoeken tijdig af te ronden (zie hoofdstuk 5 voor
een cijfermatig overzicht).

3.8

Bijzondere naslagen

De AIVD kan naslag doen naar een persoon in verband met het
(gaan) bekleden van een functie of positie waarin de integriteit
van de openbare sector of de integriteit van het koningshuis een
aspect van bijzonder belang is. De Commissie van Toezicht
betreffende de Inlichtingen- en Veiligheidsdiensten (CTIVD)
onderzocht in 2013 onze werkwijze bij de informatieverstrekking
rond deze bijzondere naslagen3. Het advies van de CTIVD is om
deze naslagen expliciet in de wet op te nemen. Bij de komende
wetswijziging van de Wiv 2002 zal dit worden meegenomen.

3 Zie: Vervolgonderzoek naar de door de AIVD uitgebrachte ambtsberichten
betreffende (kandidaat) politieke ambtsdragers en potentiële leden van de
koninklijke familie, CTIVD, oktober 2013. www.ctivd.nl

| 29

4
30 |

SAMENWERKING EN
ORGANISATIEONTWIKKELING
| 31

Een van de strategische prioriteiten van de AIVD voor 2013 was
het intensiveren van de samenwerking. De complexiteit van de
dreigingen maakt nationale en internationale samenwerking
ook noodzakelijk. De AIVD heeft andere partijen nodig voor
een veilig Nederland en vice versa.

4.1

Nationale samenwerking

4.1.1

MIVD

De AIVD en MIVD trekken op steeds meer onderzoeksterreinen
gezamenlijk op. Het veranderende dreigingsbeeld, als gevolg
van digitalisering en internationalisering, maakt een gezamenlijke aanpak noodzakelijk. Het combineren van de verschillende
expertises heeft niet alleen inhoudelijke meerwaarde, het komt
ook de efficiency ten goede. De AIVD en MIVD maken gebruik
Jaarverslag AIVD 2013

van elkaars inlichtingen om tot completere producten te
komen. In 2013 is ervoor gekozen dat de AIVD- en MIVD-leiding
over en weer vertegenwoordigd is bij elkaars managementvergaderingen, om beide organisaties van beleidsvorming tot
en met taakuitvoering nauwer op elkaar te laten aansluiten.
Joint Sigint Cyber Unit
Een goed voorbeeld van de samenwerking is de oprichting van
een gemeenschappelijke eenheid voor Signals Intelligence
(Sigint) en cyberactiviteiten. Deze Joint Sigint Cyber Unit (JSCU)
zal Sigint- en cybergegevens gaan verwerven, toegankelijk
maken en gaan (voor)verwerken voor beide diensten. Er wordt
naar gestreefd dat de JSCU in het voorjaar van 2014 operationeel is. In 2013 is al een begin gemaakt met het gezamenlijk
organiseren van de informatie-uitwisseling en samenwerking
met buitenlandse collega-diensten op het gebied van Siginten cyberactiviteiten.

4.1.2

NCTV

De Nationaal Coördinator Terrorismebestrijding en Veiligheid is
een van de strategische partners van de AIVD. De NCTV en de
AIVD werken samen op verschillende terreinen, zoals de
bestrijding en preventie van terrorisme, radicalisering en
extremisme, en de bevordering van veiligheidsmaatregelen.
Grondgedachte daarbij is dat wij inlichtingen verzamelen en
daarmee de NCTV de gelegenheid bieden om passende
maatregelen te nemen.
De twee belangrijkste onderwerpen van samenwerking in 2013
waren de aanpak van jihadgang naar en terugkeer uit Syrië en
ontwikkelingen op het gebied van cyberdreiging.
32 |

van de NCTV. De AIVD levert substantiële bijdragen voor het
‘Cybersecuritybeeld Nederland’, dat het NCSC jaarlijks opstelt.
Onder coördinatie van de NCTV heeft de AIVD, samen met tal
van andere publieke en private partijen, bijgedragen aan het
opstellen van de ‘Nationale Cyber Security Strategie 2.0’.
De AIVD en het NCSC hebben intensief samengewerkt bij de
opzet van de pilot Nationaal Detectie Netwerk. Netwerkdetectie is erop gericht om aanvallen op digitale netwerken te
onderkennen. Wij gebruiken hiervoor eigen technische kennis
en inzicht en kennis verkregen van collega-diensten, die vaak
nog niet bekend is bij commerciële IT-beveiligingsbedrijven.

Cyber security
Op het gebied van cyber security werkt de AIVD nauw samen
met het Nationaal Cyber Security Centrum dat deel uitmaakt

Bij de Belastingdienst is in 2013 met succes gewerkt aan het
samengaan van de artikel 60-diensten van de FIOD en de
Douane. Er is nu één ID (Inlichtingendienst) Belastingdienst.

4.1.4
4.1.3

Uitreizigers naar Syrië
De jihadgang naar Syrië, die in hoofdstuk 1 uitgebreid aan bod
is gekomen, vergt intensief inlichtingenonderzoek en gerichte
aandacht van nationale en lokale autoriteiten voor uitreizigers
en terugkeerders. De AIVD en NCTV werken hierbij nauw
samen. De AIVD verzamelt inlichtingen over uitreizigers en
terugkeerders, zowel over individuele personen als over de
trends en het fenomeen. De informatie die daaruit voortkomt,
delen wij met nationale en lokale partners, zoals gemeenten,
het OM, en de Raad voor de Kinderbescherming. De NCTV
brengt deze partijen bijeen en begeleidt en adviseert ze bij het
nemen van maatregelen om te voorkomen dat personen verder
radicaliseren, uitreizen of een radicaliserende invloed uitoefenen op hun omgeving. En om terugkeerders op de juiste wijze
te kunnen opvangen (zie ook §1.1.3).

Ook is in 2013 geïnvesteerd in de nationale inlichtingenpositie
en de daarop gebaseerde operationele analyse. Dit biedt de
AIVD en de artikel 60-diensten nog beter zicht op ontwikkelingen op het terrein van de nationale veiligheid. In 2013 is een
belangrijk deel van de regionale capaciteit gericht geweest op
de Nederlandse jihadgangers naar en terugkeerders uit Syrië.

Regionale Inlichtingendiensten en Bijzondere Diensten

Binnen de Nationale Politie, de Belastingdienst en de
Koninklijke Marechaussee zijn teams ingericht die in het kader
van artikel 60 van de Wiv 2002 werkzaamheden verrichten voor
de AIVD. Deze diensten zijn de vooruitgeschoven posten van
de AIVD en daarmee de ogen en oren in het land. De samenwerking met deze ‘artikel 60-diensten’ wordt sinds enige jaren
geïntensiveerd: zij krijgen een meer centrale plaats in het
inlichtingenproces. In dat kader is door de AIVD in samenwerking met de Nationale Politie een programma voor
kwaliteitsontwikkeling in gang gezet.
De voorbereidingen zijn getroffen om de artikel 60-diensten
zelfstandiger te laten functioneren, zodra bij de Nationale
Politie de ontvlechting van de openbare orde-taak en de
Wiv-taak, die beiden bij de RID’s belegd zijn, een feit is. In 2013
is verder extra energie gestoken in uitwisselingen van personeel
en in opleidingen. Er is gestart met de uitrol van een nieuw
automatiseringssysteem voor de artikel 60-diensten.

Ministeries van Algemene Zaken, Buitenlandse Zaken
en Defensie

De informatie van de AIVD over ontwikkelingen in het buitenland helpt de Nederlandse ministeries bij het vormen en
uitvoeren van buitenlands beleid, zowel bilateraal als door het
innemen van posities in internationale organisaties als de VN,
EU en NAVO. De ministeries die hiervan het meest gebruik
maken zijn de Ministeries van Algemene Zaken en van
Buitenlandse Zaken. De AIVD brengt inlichtingenberichten uit
met betrekking tot specifieke ontwikkelingen en verzorgt
briefings. Daarnaast werken wij samen met het Ministerie van
BZ op het gebied van bijvoorbeeld reisadviezen en de ondersteuning van de uitvoering van het exportcontrolebeleid.

4.2

Internationale samenwerking

4.2.1

Buitenlandse inlichtingen- en veiligheidsdiensten
en Sigint-diensten

Om goed te functioneren is internationale samenwerking
voor de AIVD een vereiste. Het internationale karakter van veel
dreigingen en belangen maakt het voor een inlichtingen- en
veiligheidsdienst onmogelijk om geheel zelfstandig alle
dreigingen voor de nationale veiligheid te onderkennen, te
onderzoeken en te duiden. Internationale samenwerking
draagt bij aan een aanzienlijke verbetering van onze inlichtingenpositie. Daarom is een uitgebreid en gedegen relatienetwerk
met buitenlandse diensten van groot belang.
De AIVD werkte ook in 2013 nauw samen met een groot aantal
buitenlandse inlichtingen- en veiligheidsdiensten en Sigintdiensten. Om de doelmatigheid en doeltreffendheid in de
samenwerking met collega-diensten verder te vergroten,
hebben wij liaisons geplaatst op strategische locaties in het
buitenland.
De omvang en intensiteit van deze samenwerking kan per
dienst verschillen. Dat is onder meer afhankelijk van het
gedeelde belang of juist de complementariteit van een andere
dienst ten opzichte van de AIVD. Het rechtsstatelijke kader
waarbinnen een buitenlandse dienst opereert en de democratische inbedding worden door de AIVD nadrukkelijk betrokken
bij de afweging van de intensiteit van de samenwerking. En ook
eerdere ervaringen die de AIVD met een dienst heeft opgedaan,
spelen mee. De samenwerkingsverbanden worden continu
beoordeeld en geëvalueerd.

Jaarverslag AIVD 2013

Het delen van kennis en middelen met de AIVD is voor andere
diensten slechts profijtelijk als ook de AIVD daartoe bereid is
(quid pro quo: voor wat hoort wat). Kan of doet de AIVD dat niet,
dan droogt het relatienetwerk als informatiebron op. Het
afgelopen jaar hebben wij sterk geïnvesteerd in de kwaliteit,
versteviging en uitbouw van deze internationale samenwerkingsverbanden op operationeel en strategisch niveau.
Het internationale relatienetwerk van de AIVD wordt ook
ingezet voor het uitvoeren van de Wet op de veiligheidsonderzoeken (Wvo). Zonder een dergelijk relatienetwerk zouden geen
veiligheidsonderzoeken kunnen worden uitgevoerd naar
Nederlanders die in voorgaande jaren in het buitenland hebben
gewoond of gewerkt en zou hen op voorhand toestemming
voor het vervullen van een vertrouwensfunctie geweigerd
worden.

4.3

Organisatieontwikkeling

De AIVD heeft in 2013 een nieuw informatie- en documentatiesysteem in gebruik genomen. Dit was nodig om een voortdurend groeiende stroom van gegevens te kunnen verwerken.
De bezuinigingen die eind 2012 werden voorzien voor de
AIVD zijn in het Herfstakkoord 2013 gehalveerd tot structureel
€34 miljoen per jaar, te bereiken in 2018. In 2013 is met de
voorbereiding van deze taakstelling begonnen en zijn besluiten
genomen over de invulling ervan. Er zijn efficiencymaatregelen
genomen en een vergaande versobering wordt doorgevoerd.
Ook zal fors gesneden worden in de staf- en ondersteunende
functies. Onze organisatie zal met circa 200 medewerkers
krimpen.

Tegelijk met de invulling van de taakstelling is een reorganisatie
gestart. De AIVD wordt daarbij zo georganiseerd, dat de
vermindering van het budget met €23 miljoen de operationele
taakuitvoering zo min mogelijk raakt. Bij de invulling van de
resterende bezuinigingen (€11 miljoen) zal de operationele
slagkracht van de dienst ook waar mogelijk worden ontzien.
Een maatregel die in dit kader wordt onderzocht, is het
terugdringen van de verhoudingsgewijs hoge huisvestingskosten van de AIVD.

| 33

5
34 |

CIJFERS EN KENGETALLEN

| 35

In dit hoofdstuk staan de kengetallen over de activiteiten van de AIVD.

Tabel 2
Verzoeken tot kennisneming van
informatie per soort aanvraag
Achtergrondinformatie is te vinden
op www.aivd.nl/inzageverzoeken.

Tabel 3
Bezwaar- en (hoger)beroepsprocedures
ten aanzien van afgehandelde verzoeken
tot kennisneming

Jaarverslag AIVD 2013

Ingediend

Afgehandeld

Gehonoreerd

199

86

30

23

21

9

5

4

-

Gegevens over bestuurlijke aangelegenheden

106

92

38

Totaal

333

203

77

Gegevens over eigen persoon
Gegevens over overleden familielid
Gegevens over derden

Ingediend

Afgehandeld

Ongegrond

Bezwaren

47

35

27

6

-

2

Beroepen

10

5

5

-

-

-

4

1

1

-

-

-

Hoger beroepen

Gegrond Niet-ontvankelijk

Ingetrokken

Tabel 4
Aantal besluiten ten aanzien
van veiligheidsonderzoeken,
al dan niet gemandateerd

Positieve besluiten (Vgb’s,
clearance, mededeling art. 13)
1326

7

3507

31

3538

B-niveau door AIVD via KMar, politie

1242

673

1915

26409

-

26409

721

5

726

33205

716

33921

Totaal
Ongegrond

Gegrond

Niet ontvankelijk

Ingetrokken

Afgewezen

Toegewezen

Totaal

Bezwaren

32

15

8

3

-

-

58

Beroepen

9

1

3

-

13

Hoger beroepen

-

1

2

-

-

-

3

Voorlopige voorziening

-

-

-

-

3

-

3

41

17

10

3

6

-

77

Begroting

Realisatie

Totaal

Tabel 6
Realisatie van uitgaven en ontvangsten
(in miljoenen euro’s)

1333

A-niveau door AIVD rechtstreeks

B-niveau door KMar, politie

36 |

Totaal

B-niveau door AIVD rechtstreeks

C-niveau door AIVD rechtstreeks

Tabel 5
Afhandeling van bezwaar- en (hoger)beroepsprocedures naar aanleiding van
besluiten veiligheidsonderzoeken

Negatieve besluiten (weigering
of intrekking)

2012

2013
Begroting

Realisatie

Uitgaven

202,5

198,9

195

195,1

Apparaat

191,8

188,3

185,6

185,8

Geheim

10,8

10,6

9,4

9,4

1,7

3,2

8,2

7,4

Ontvangsten

Tabel 7
Ingediende en
behandelde klachten

Ingediend bij de minister van BZK
Totaal ingediend in 2013

26

(Kennelijk) ongegrond verklaard

11

(Deels) gegrond verklaard

5

Naar tevredenheid klager informeel
afgedaan

3

Niet in behandeling genomen

5

Ingetrokken

1

Nog in behandeling op 31 december 2013

4

Ingediend bij de Nationale ombudsman

Tabel 8
Aantal verstuurde
notificatieverslagen
Achtergrondinformatie is te vinden
op www.aivd.nl/notificatieplicht

Jaarverslag AIVD 2013

Totaal ingediend in 2013

4

Niet gegrond verklaard

2

Niet in behandeling genomen

1

Doorgestuurd aan minister ter behandeling

1

2013
19

| 37

VERKLARENDE WOORDENLIJST

38 |

Alerteringssysteem Terrorismebestrijding (ATb)
Een waarschuwingssysteem voor overheid en bedrijfsleven dat
operationele diensten en bedrijfssectoren waarschuwt in geval
van een verhoogde dreiging. Op die manier kunnen snel
maatregelen worden genomen die het risico op een aanslag
kunnen verkleinen of de gevolgen ervan kunnen beperken.

kern-Al Qaida overnemen en trouw zweren aan de leider van
kern-Al Qaida. Zij voeren vervolgens vaak de naam Al Qaida,
gevolgd door de streek waar zij actief zijn. Voorbeelden hiervan
zijn Al Qaida in de Islamitische Maghreb (AQIM) en Al Qaida op
het Arabisch Schiereiland (AQAS). Behalve dat deze groepen
de wereldwijde jihad steunen, voeren zij nadrukkelijk ook een
eigen agenda. Er is niet per se sprake van samenwerking of
aansturing tussen kern-Al Qaida en de gelieerde organisaties.
Omdat de term ‘Al Qaida’ dus op verschillende organisaties kan
doelen, is het in de praktijk een moeilijk hanteerbare term en
is het gebruikelijk om de speciﬁeke naam van de organisatie
te noemen.

Anarcho-extremisme
Diverse in elkaar overvloeiende actievormen. Er is sprake van
een brede ondersteuning van elkaars verzet. Het (vaak radicale)
verzet komt voort uit een anarchistische ideologie en uit zich
in extremistische vormen, waaronder deels grootschalige
vernielingen en brandstichtingen. Ook is sprake van intimidatie
van personen.

Al Qaida
Met de aanduiding Al Qaida wordt tegenwoordig gedoeld op de
verzameling van kern-Al Qaida en aan kern-Al Qaida gelieerde
netwerken. Er is sprake van een wederzijdse ideologische
verbondenheid, waarbij de leiders van lokale jihadistische
groeperingen de ideologie van de wereldwijde jihad van

Ambtsbericht
Een (schriftelijke) mededeling aan een persoon of instantie
omtrent door de AIVD verwerkte (persoons)gegevens die voor
de geadresseerde persoon of instantie van belang kunnen zijn
om zijn verantwoordelijkheid uit te oefenen inzake door hem
te behartigen belangen.

CBRNe-wapens
Aanduiding voor chemische, biologische, radiologische en
nucleaire wapens en zelfgemaakte explosieven.

Activisme
De algemene benaming voor het fenomeen waarbij personen
of groepen op buitenparlementaire wijze, maar binnen de
grenzen van de wet, streven naar verbetering van de rechten en
levensomstandigheden van individuen, groepen en dieren.

Bijzondere inlichtingenmiddelen
Technische en andere middelen die worden ingezet ter
uitvoering van een bijzondere bevoegdheid als bedoeld in
de Wiv 2002 en die veelal een geheim karakter hebben.

Dualuse-goederen
Goederen of materialen die geschikt zijn voor tweeërlei gebruik
(zowel civiele als militaire toepassing). Deze term wordt
gebruikt bij het tegengaan van de verdere verspreiding van
(massavernietigings)wapens.
Extreem
Personen, groepen of organisaties zijn extreem wanneer zij zich
manifesteren tot op de grens van de wettelijke kaders van de
democratische rechtsorde, maar daar nog binnen blijven.
Extremisme, extremistisch
Het fenomeen waarbij personen en groepen, bij het streven
naar verbetering van de rechten en levensomstandigheden van
individuen, groepen of dieren, bewust over de grenzen van de
wet gaan en (gewelddadige) illegale acties plegen.
Gewelddadige jihad
De gewapende strijd tegen vermeende vijanden van de islam,
waarbij ter legitimering een beroep wordt gedaan op de
islamitische rechtsleer.
Humint
Afkorting voor Human intelligence. Het gaat om informatie die
verzameld wordt met behulp van menselijke bronnen. Dat zijn
voor de AIVD informanten of agenten.
Jihadisme
Extremistische ideologie waarin de verheerlijking van de
gewelddadige jihad centraal staat.
Jihadistisch netwerk
Een ﬂuïde, dynamische, vaag afgegrensde structuur die een
aantal personen (radicale moslims) omvat die onderling een
Jaarverslag AIVD 2013

relatie hebben, zowel op individueel niveau als tussen groepen
(of cellen). Zij worden ten minste tijdelijk door een gemeenschappelijk belang verbonden: het nastreven van een jihadistisch doel. Personen die deel uitmaken van het jihadistische
netwerk worden door de AIVD aangemerkt als ‘lid’. Men is lid
als men binnen de grenzen van het netwerk actief is en bewust
een bijdrage levert aan de realisering van het jihadistische doel.
Landen van zorg
Landen die ervan worden verdacht massavernietigingswapens
en overbrengingsmiddelen te ontwikkelen en doelen na te
streven die een bedreiging kunnen vormen voor de internationale rechtsorde en de veiligheid en belangen van Nederland
en zijn bondgenoten.
Osint
Afkorting voor Open source intelligence, het verzamelen van
informatie uit open bronnen.
Overbrengingsmiddelen
Systemen, zoals ballistische raketten, kruisvluchtwapens en
onbemande vliegtuigen, die noodzakelijk zijn om CBRNwapens effectief in te zetten.
Proliferatie
De (verdere) verspreiding van massavernietigingswapens
(chemische, biologische, radiologische en nucleaire wapens)
en van middelen voor het inzetten daarvan
(overbrengingsmiddelen).
Radicalisering
De groeiende bereidheid om diepingrijpende veranderingen
in de samenleving (eventueel op ondemocratische wijze) na
te streven en/of te ondersteunen, die op gespannen voet

staan met of een bedreiging kunnen vormen voor de democratische rechtsorde.
Radicalisme
Het nastreven en/of ondersteunen van diepingrijpende
veranderingen in de samenleving, die een gevaar kunnen
opleveren voor de democratische rechtsorde (doel), eventueel
met het hanteren van ondemocratische methodes (middel), die
afbreuk kunnen doen aan het functioneren van de democratische rechtsorde (effect).
Rijksdomein
Personen, objecten, diensten en evenementen waarvoor de
rijksoverheid een verantwoordelijkheid draagt vanwege de
bijzondere belangen die zij vertegenwoordigen voor de
Nederlandse staat en samenleving.
Salaﬁsme
Een brede ideologische stroming binnen de islam die een
letterlijke terugkeer bepleit naar de ‘zuivere islam’ uit de
begintijd van de islam.
Separatisme
Het streven van een bepaalde bevolkingsgroep om zich los te
maken uit een bestaand staatsverband en een eigen staat te
stichten.
Sigint
Afkorting voor Signals intelligence. Het omvat het onderscheppen
en lokaliseren van elektronische signalen die via de ether (door
de lucht) worden verzonden.

| 39

Stelsel bewaken en beveiligen
Een samenwerkingsverband, onder leiding van de eenheid
Bewaking en Beveiliging van de NCTV, dat namens de rijksoverheid verantwoordelijk is voor de beveiliging van de personen,
objecten en diensten in Nederland die zijn opgenomen in het
zogenoemde Rijksdomein. De AIVD levert in het kader van het
Stelsel dreigingsinformatie aangaande deze personen, objecten
en diensten.
Techint
Afkorting van Technological intelligence. Techint betreft informatie
die door middel van technische middelen is verkregen. Hierbij
valt te denken aan een telefoontap. Een specifieke vorm van
Techint is Sigint.
40 |

Tempest
Ongewenste uitstraling van elektromagnetische signalen
door elektrische apparaten en systemen.
Terrorisme
Het uit ideologische motieven dreigen met, voorbereiden of
plegen van op mensen gericht ernstig geweld, dan wel daden
gericht op het aanrichten van maatschappijontwrichtende
zaakschade, met als doel maatschappelijke veranderingen
tebewerkstelligen, de bevolking ernstige vrees aan te jagen
of politieke besluitvorming te beïnvloeden.
Travint
Afkorting voor Travel intelligence. Deze vorm van informatievergaring is gericht op het verwerven en analyseren van
reisgegevens.

Veiligheidsonderzoek
Een onderzoek naar een persoon, gericht op feiten en omstandigheden die uit het oogpunt van de nationale veiligheid van
belang zijn voor de vervulling van een speciﬁeke
vertrouwensfunctie.
Vertrouwensfunctie
Een functie waarin het mogelijk is misbruik te maken van
kennis of bevoegdheden waardoor de nationale veiligheid
of andere gewichtige belangen van de staat ernstig bedreigd
worden. Het gaat om functies waarin men omgang heeft met
staatsgeheimen, functies waarin door integriteitsaantastingen
de nationale veiligheid in het geding is en speciﬁeke functies
in vitale sectoren.
Vitale sectoren
Sectoren en delen van de infrastructuur die zo vitaal (van
wezenlijk belang) zijn voor de Nederlandse samenleving dat
uitval of ernstige verstoring ervan grote maatschappelijke
schade tot gevolg kan hebben.

Colofon
Ministerie van Binnenlandse Zaken en Koninkrijksrelaties
Algemene Inlichtingen- en Veiligheidsdienst
www.aivd.nl
Postbus 20010 | 2500 ea Den Haag
Grafische vormgeving
Vijfkeerblauw, Rijswijk
Drukwerk
Drukkerij Tuijtel, Hardinxveld-Giessendam
Dit is een uitgave van:
Fotografie
Ministerie
van Binnenlandse Zaken en Koninkrijksrelaties | Directie
Postbus
20011 | 2500
ea Den Haag
iStockphoto
en Hollandse
Hoogte
www.rijksoverheid.nl

April 2014

Maand 2010 | B-0000

