AIVD
Jaarverslag 2018

Voorwoord
Voor u ligt het openbare jaarverslag van de AIVD over 2018. Het jaarverslag
biedt de mogelijkheid om inzicht te geven in waar wij ons, met tweeduizend
collega’s, globaal iedere dag mee bezig hebben gehouden en houden. Wij
leggen hiermee verantwoording af over ons werk en bieden een blik op ons
werkveld. Het geeft politiek, pers en publiek zicht op onze activiteiten.
In een rechtsstaat zoals wij die in Nederland kennen is het, na een kritische
interne controle, essentieel dat er gedegen externe controle is op een dienst
die beschikt over ingrijpende bevoegdheden.
Als over ons in het parlement en in de media wordt gedebatteerd, is dit vaak gebaseerd op de rapporten van
de Commissie van Toezicht op de Inlichtingen- en Veiligheidsdiensten (CTIVD). Deze commissie is ingesteld
met de inwerkingtreding van de vorige Wet op de inlichtingen- en veiligheidsdiensten in 2002. De CTIVD
heeft de afgelopen zeventien jaar rond de vijftig meest uiteenlopende onderzoeken naar de AIVD gedaan en
daarover openhartige en grotendeels openbare rapporten naar buiten gebracht.
Naast de CTIVD is, met de inwerkingtreding van de nieuwe Wet op de inlichtingen- en veiligheidsdiensten
2017 afgelopen jaar, nog een extra controle toegevoegd aan ons werk. Voordat wij een bijzondere
bevoegdheid mogen inzetten en nadat de minister daarin heeft toegestemd, toetst de onafhankelijke
Toetsingscommissie Inzet Bevoegdheden (TIB) deze toestemming.
De TIB en de CTIVD zijn terecht streng en kritisch. Dat maakt ons werk niet altijd even makkelijk. Maar wij als
AIVD’ers weten dat toezicht van groot belang is voor ons en voor de samenleving.
Natuurlijk vindt daarnaast ook parlementaire controle plaats. De vaste Kamercommissie voor Binnenlandse
Zaken ziet toe op het reilen en zeilen van de dienst voor zover dat openbaar kan. Waar het staatsgeheime en
operationele informatie betreft, legt de minister over ons handelen verantwoording af in de Commissie
voor de Inlichtingen- en Veiligheidsdiensten.
Ons werk en de wet staan ons niet toe om in alle openheid over onze activiteiten te spreken. Ook in dit
openbare jaarverslag kunnen wij niet het achterste van onze tong laten zien. Toch zijn wij niet zozeer een
geheime dienst - dan zou u immers niet van ons bestaan weten – maar vooral een dienst met geheimen.
Alleen op die manier kunnen wij dreigingen tijdig onderkennen. Het feit dat twee commissies toezicht
houden en daarover rapporteren, geeft ons onze license to operate. Zij zorgen voor de legitimiteit om als AIVD
in een democratie te functioneren. Daardoor kan de samenleving het vertrouwen hebben dat wij hier het
juiste doen en dat wij het juist doen, in het belang van de nationale veiligheid en de democratische
rechtsstaat.

Dick Schoof
Directeur-generaal
Algemene Inlichtingen- en Veiligheidsdienst
|3

Inhoud

Inleiding 					6
Spionage en ongewenste buitenlandse inmenging

8

(Jihadistisch) terrorisme en de radicale islam		

13

Extremisme					18
Voor een veilig Nederland

			20

Een nieuwe wet					23

Bijlage: cijfers					26

|5

Inleiding
Niet vaak heeft de AIVD zo nadrukkelijk in de
belangstelling gestaan als in het jaar 2018. Reden
daarvoor was voornamelijk de aandacht voor de
nieuwe Wet op de inlichtingen- en veiligheidsdiensten 2017 (Wiv 2017). In maart van dat jaar
mocht de Nederlandse kiezer zich hierover in een
referendum uitspreken.
Deze nieuwe wet, die per 1 mei 2018 in werking is
getreden, is nodig om hedendaagse dreigingen het
hoofd te bieden in een tijd waarin de samenleving
in al haar facetten doordrongen en afhankelijk is
van internettechnologie.
De Wiv 2017 is er ook om burgers de zekerheid te
geven dat gegevens zo gericht mogelijk worden
vergaard en alleen worden bewaard als zij van
belang zijn voor ons werk. Overige data moeten
direct worden vernietigd. Ook toetst voortaan een
onafhankelijke commissie de verzoeken om een
bijzondere, inbreukmakende, bevoegdheid te
mogen inzetten voordat wij daar daadwerkelijk toe
kunnen overgaan.
Tot de inwerkingtreding op 1 mei hebben wij met
grote inzet gewerkt aan het klaarstomen van de
organisatie voor de wet. Toch heeft de implementatie van de wet een grotere impact dan vooraf
gedacht. Het kostte meer tijd en inzet om de
waarborgen voor de burgers, waaronder de
onafhankelijke toetsing vooraf en de behandeling
van data, in de werkprocessen door te voeren,
omdat dit diep ingrijpt op de kern van ons werk: het
verwerven en verwerken van gegevens. Ons werk is
hierdoor blijvend veranderd.
Tegelijk zijn de dreigingen die op Nederland
afkomen complex en agressief. Vrijwel allemaal
hebben ze een aanzienlijke digitale component.
Staten proberen besluitvorming te weten te komen
en te beïnvloeden, bedrijfsgeheimen te stelen of
6|

hun (ex-)landgenoten te intimideren en te
beïnvloeden. Ook trachten zij toegang te krijgen tot
en zich in te nestelen in systemen voor vitale
processen in ons land. Dit biedt hen de mogelijkheid om sabotage te plegen.
De aanhouding van zeven verdachten wegens de
voorbereiding van een terroristische aanslag en
enkele incidenten die zijn voorgevallen, geven aan
dat ons land nog altijd een doelwit kan zijn van
jihadistisch of radicaalislamitisch terrorisme.
Daarnaast verhardt het maatschappelijk debat
doordat bevolkingsgroepen meer tegenover elkaar
komen te staan. Er is sprake van een groeiend
wantrouwen tegen de overheid, onder meer
aangewakkerd door extremistische uitingen. Ook
proberen bepaalde radicale aanjagers groepen
jonge moslims los te weken van de Nederlandse
samenleving door hen daarvan afstand te laten
nemen.
Dit alles speelt zich af tegen een steeds veranderend
internationaal decor.
De situatie in het Midden-Oosten blijft gespannen
en instabiel. De veiligheidssituatie in Irak en Syrië is
nog altijd slecht. Het zogenoemde ‘kalifaat’ van de
Islamitische Staat in Irak en al-Sham (ISIS) heeft al
zijn terrein verloren. De terroristische dreiging is er
niet minder om geworden. ISIS is ondergronds
gegaan en slaagt er vrijwel dagelijks in met
aanslagen de regio te ontregelen. Ook Al Qaida is
nog altijd actief en manifesteert zich meer en meer.
Bij de strijd in Syrië zijn ook in 2018 chemische
wapens ingezet. In april verloren tientallen burgers
het leven bij een aanval met chloorgas op de stad
Douma.
De historische tegenstellingen tussen de grote
spelers Iran en Saoedi-Arabië hebben een bepalende invloed op de geopolitieke situatie.

Het imago van de vooruitstrevende en moderniserende Saoedische kroonprins Bin Salman heeft
een deuk opgelopen nadat de kritische journalist
Jamal Khashoggi werd gedood in het Saoedische
consulaat in Turkije.
Voor Iran groeit de onzekerheid nu de Verenigde
Staten zich hebben teruggetrokken uit het
nucleaire akkoord. De Europese Unie blijft
vasthouden aan het akkoord met Iran. Het
non-proliferatieverdrag dat afgelopen jaar vijftig
jaar bestond, staat onder druk vanwege de
oplopende spanningen tussen mogendheden,
afnemende steun voor internationale samenwerkingsverbanden en de protectionistische
houding van diverse leiders.
In 2018 leek een directe nucleaire dreiging vanuit
Noord-Korea te zijn afgenomen toen staatshoofden
Donald Trump en Kim Jong-un elkaar de hand
schudden en Noord-Korea zei bereid te zijn om
nucleaire installaties te ontmantelen. De uitkomsten van de besprekingen zijn erg onzeker.
Tussen Rusland en het Westen is de spanning
onverminderd hoog. President Poetin probeert
Rusland te positioneren als wereldmacht, ook om
zijn positie in eigen land te versterken. Hij tracht
tweedracht te zaaien binnen de NAVO en de EU om
zijn opponenten zo te verzwakken en gedraagt zich
agressief richting de Baltische staten.
De pogingen van de Russische militaire inlichtingendienst GROe om in het Verenigd Koninkrijk
een oud-inlichtingenofficier te vergiftigen en om in
Den Haag het netwerk van de Organization for the
Prohibition of Chemical Weapons (OPCW) te
hacken, laten de brutaliteit zien waarmee deze
dienst opereert.
Aan de andere kant van de wereld verkeert het
grootste buurland van het Koninkrijk, Venezuela, in
een diepe crisis. De deplorabele toestand waarin het
land zich zowel politiek als economisch bevindt,

zorgt ervoor dat de bevolking ernstig te lijden heeft.
Dit heeft geleid tot miljoenen vluchtelingen, wat ook
gevolgen heeft voor de stabiliteit van de gebieden
binnen het Koninkrijk, Aruba, Bonaire en Curaçao.
Over al deze ontwikkelingen in de wereld om ons
heen die van belang zijn voor het buitenlandbeleid
van de Nederlandse regering hebben wij in 2018
meer dan 300 inlichtingenrapporten opgesteld. Een
aanzienlijk aantal diende ter ondersteuning van het
lidmaatschap van de Veiligheidsraad van de
Verenigde Naties de eerste helft van het jaar.
Vanuit al onze onderzoeken samen hebben wij
ruim 900 schriftelijke producten opgesteld,
waaronder ambtsberichten, inlichtingenberichten
en -analyses, risicoanalyses, dreigingsinschattingen
en informatiebeveiligingsadviezen. Steeds vaker
informeren wij de afnemers van onze producten
ook mondeling over onze bevindingen.
De minister-president heeft in 2018 samen met de
ministers van Binnenlandse Zaken en Koninkrijksrelaties en Defensie de prioriteiten vastgesteld voor
de onderzoeken van de AIVD en de Militaire
Inlichtingen- en Veiligheidsdienst (MIVD) voor de
komende jaren. Hierbij is ook nauw overlegd met
de ministers van Justitie en Veiligheid en
Buitenlandse Zaken.
Deze afspraken zijn opgetekend in de Geïntegreerde
Aanwijzing Inlichtingen en Veiligheid (GA). Hierin
staat welke informatie de instanties nodig hebben
van de AIVD en de MIVD om hun verantwoordelijkheid te kunnen nemen voor de nationale veiligheid. Beide diensten hebben hun eigen onderzoeksterreinen en focus. Deze GA wordt jaarlijks
geëvalueerd.
Alle nationale en internationale ontwikkelingen
tonen het belang van ons werk aan. Daarom heeft
het kabinet voor 2018 en 2019 geld vrijgemaakt voor
de groei van de AIVD. Het afgelopen jaar hebben wij
ruim 190 nieuwe collega’s verwelkomd. In 2019
hopen wij 200 nieuwe medewerkers aan te trekken.
|7

Spionage en ongewenste
buitenlandse inmenging
Activiteiten van andere landen waarmee zij op
heimelijke wijze informatie verzamelen in en over
Nederland en daarmee onze belangen schaden,
noemen wij spionage. Spionage kan digitaal
plaatsvinden, bijvoorbeeld door het inbreken in
een systeem, of fysiek via personen. Het kan gaan
om belangrijke politieke inlichtingen, bijvoorbeeld
ten aanzien van besluitvormingsprocessen en
standpunten van de regering. Ook kan een ander
land proberen via spionage (bedrijfs)geheimen te
stelen om daarmee de eigen economie een impuls
te geven.
Landen kunnen ook op een andere manier
proberen Nederlandse belangen te schaden,
namelijk door invloed uit te oefenen op processen
in Nederland. Dit scharen wij onder ongewenste
buitenlandse inmenging: heimelijke politieke
beïnvloeding, beïnvloeding en intimidatie van hun
geëmigreerde (ex-)landgenoten, sabotage en
misbruik van de Nederlandse ICT-infrastructuur.
Deze bemoeienis is onwenselijk, omdat andere
landen hiermee het politieke, economische en
maatschappelijke systeem in Nederland
ondergraven.
Als staten digitale middelen inzetten voor spionage
en sabotage om zo hun eigen politieke, militaire,
economische en/of ideologische doelen te bereiken
ten koste van Nederlandse belangen, spreken we
van een offensief cyberprogramma. Uit onze
onderzoeken blijkt dat landen als China, Iran en
Rusland dergelijke cyberprogramma’s hebben,
gericht tegen Nederland.

Spionage

Iedereen die specifieke of specialistische kennis
bezit, kan doelwit zijn van spionage. Niet iedereen
is zich daarvan bewust. Ons onderzoek is erop
gericht om de politieke en economische veiligheid
8|

van Nederland te beschermen door dreigingen
tijdig te zien en personen en instanties alert te
maken.
Het jaar 2018 kenmerkte zich op het gebied van
spionage vooral door de brutaliteit waarmee
inlichtingenofficieren zich hebben laten zien. De
poging van de Russische militaire inlichtingendienst GROe om toegang te krijgen tot het netwerk
van de OPCW in Den Haag toont aan hoe ver deze
dienst hierin gaat.
Uit onze onderzoeken is verder gebleken dat
digitale spionage steeds complexer wordt. Statelijke
actoren maken in toenemende mate gebruik van
vaker gebruikte methoden en technieken, waardoor
het vaststellen van de herkomst van een aanval
(attributie) wordt bemoeilijkt. Daarnaast gebruiken
statelijke actoren in toenemende mate internetserviceproviders en managed service providers als
springplank om binnen te dringen bij een doelwit.
Deze dienstverleners hebben uit hoofde van hun
dienstverlening vaak diepgravende, omvangrijke en
structurele toegang tot informatie van organisaties
of personen. Zulke methoden bemoeilijken
detectie, analyse en attributie van digitale
aanvallen.
Steeds meer landen richten zich op politieke en/of
economische spionage. Wij zien in onze onderzoeken dat China, Iran en Rusland daarvan de
voorhoede vormen.

Politieke spionage
Voor Rusland is ons land een interessant doelwit
voor spionage. Het strategisch belang van de
Nederlandse politiek en rechtspraak is voor Rusland
sterk toegenomen sinds het neerhalen van vlucht
MH17 in juli 2014. Zo is er en zal er behoefte blijven
om informatie in te winnen over de gang van zaken
rond de onderzoeken naar de ramp. De kans daarop
wordt alleen maar groter nu Nederland Rusland
aansprakelijk heeft gesteld voor zijn aandeel in het
neerhalen van het vliegtuig.

Nederland heeft daarnaast al lange tijd de interesse
van Rusland vanwege het lidmaatschap van de NAVO
en de EU. De Russen willen graag te weten komen
welke positie Nederland in die samenwerkingsverbanden inneemt. Om hier inzicht in te krijgen,
zetten de inlichtingendiensten naast digitale ook
nog steeds klassieke spionagemiddelen in, zoals
het rekruteren van menselijke bronnen.

Het kan voor andere landen interessant zijn om inzicht te
krijgen in het verkeer tussen een diplomatieke post in het
buitenland en het ministerie van Buitenlandse Zaken. Wij
hebben waargenomen dat een aantal Nederlandse
ambassades in het Midden-Oosten en Centraal-Azië in
2017 en 2018 doelwit is geweest van digitale aanvallen,
uitgevoerd door een buitenlandse inlichtingendienst. De
digitale aanvallen op deze ambassades bevestigen de
structurele inlichtingenaandacht voor het ministerie van
Buitenlandse Zaken.

Economische spionage
Verreweg de grootste dreiging op het gebied van
economische spionage is afkomstig van China.
Deze spionage wordt gevoed door Chinese
economische beleidsplannen, zoals ‘Made in China
2025’ en de ‘Nieuwe Zijderoutes’, waarmee het land
zijn economische en geopolitieke invloed kan
vergroten.
Deze plannen leiden niet alleen tot economische
kansen, maar ook tot toenemende competitie met
westerse en dus ook Nederlandse bedrijven. China
zet hierbij een breed scala aan (heimelijke)
middelen in die het verdienvermogen van
Nederlandse bedrijven ondermijnen en die op
termijn kunnen resulteren in economische en
politieke afhankelijkheden. Een van deze middelen
is (digitale) economische spionage.
China heeft interesse in Nederlandse bedrijven uit
de sectoren: hightech, energie, maritiem en life
sciences & health.

Een andere dreiging voor de nationale veiligheid
hangt samen met de globalisering. Hierdoor is
sprake van groeiende economische interactie,
digitalisering, internationalisering van arbeidsmarkten en productieprocessen en ook de
liberalisering van het vestigings- en investeringsbeleid. Dit biedt meer mogelijkheden voor
(heimelijke) verwerving van Nederlandse technologie en bedrijven. Zo kunnen bedrijven overgenomen worden door buitenlandse bedrijven die onder
invloed staan van hun overheid, of die gemakkelijk
aan goedkope staatssteun kunnen komen,
waardoor een ongelijk economisch speelveld
ontstaat.
Ook vindt binnen legitieme samenwerkingsverbanden tussen academische en kennisinstellingen
diefstal van onderzoeksbevindingen plaats.
Nederlandse innovaties verdwijnen op die manier
over de grens.
Het veiligheidsbewustzijn en de weerbaarheid van
het Nederlandse bedrijfsleven en kennisinstellingen tegen deze risico’s lijken onvoldoende. Dat
vormt een risico voor de economische veiligheid
van ons land.

Heimelijke politieke beïnvloeding

Dat een land probeert met open vizier zijn eigen
belangen te behartigen bij andere landen is
volstrekt legitiem. Wanneer dit echter het reguliere
diplomatieke of politieke lobbywerk overstijgt
omdat een land onder valse vlag opereert, spreken
we van heimelijke politieke beïnvloeding.
Heimelijke beïnvloeding kan rechtstreeks gericht
zijn op politieke besluitvorming, maar kan ook
indirect plaatsvinden als het gericht is op manipulatie van publieke beeldvorming. Het verspreiden van desinformatie is een middel dat hierbij kan
worden ingezet. Vaak spelen inlichtingendiensten
een rol bij heimelijke beïnvloedingsoperaties.
Rusland is een land dat de afgelopen jaren bij
|9

voortduring wordt genoemd als het gaat om
inmenging in politieke processen van andere
landen. Het land is van oudsher zeer bedreven in
het heimelijk beïnvloeden van de beeldvorming en
de publieke opinie in andere landen, wat verstorend kan werken op besluitvormingsprocessen. Een
voorbeeld van beïnvloeding door Rusland is het
verspreiden van desinformatie door diverse
speculaties te verkondigen ten aanzien van de ramp
met de MH17, waarmee het onderzoek wordt
vertroebeld. Wij hebben ook geconstateerd dat
vanuit Rusland, met beperkt effect, pogingen zijn
gedaan tot online beïnvloeding in het Nederlands
op sociale media.
Wij zien daarnaast dat er staten zijn, waaronder
China, die via onderwijs- en kennisinstellingen
proberen meningen en publicaties te beïnvloeden
over hun eigen land. Dat kan gaan om landen
waarmee de samenwerking op bijvoorbeeld
wetenschappelijk vlak verder relatief vruchtbaar is.
Risico is alleen dat er een afhankelijkheid van de
betreffende overheid ontstaat, bijvoorbeeld
wanneer onderzoeken worden gefinancierd door
China of vanuit een bepaalde studie onderzoek
wordt gedaan naar ontwikkelingen in het bewuste
land en daarmee de noodzaak bestaat naar dat land
te reizen. Dat geeft dat land een zekere machtspositie die wel eens wordt misbruikt. Ook journalisten
krijgen op soortgelijke manier te maken met
tegenwerking. Bij onwelgevallige publicaties kan
bijvoorbeeld gedreigd worden met het inhouden
van werkvergunningen.
Landen waarvan wij zien dat zij zich met heimelijke
politieke beïnvloeding bezighouden, zijn onder
andere China en Rusland.

Beïnvloeding en intimidatie van
diaspora
Staten proberen invloed te houden op personen in
Nederland die uit dat land geëmigreerd zijn
10 |

(diaspora), gericht op eigen binnenlands politiek
gewin. In sommige gevallen beschikken deze
emigranten nog wel over een paspoort van het land
van herkomst of hebben ze daar familie wonen,
maar wonen zij zelf inmiddels al langer in
Nederland. Het kan ook gaan om mensen die hun
geboorteland om politieke redenen ontvlucht zijn
en in ons land slachtoffer worden van intimidatie.
Dergelijke inlichtingen- en inmengingsactiviteiten
creëren een permanent gevoel van onveiligheid in
de betreffende gemeenschappen. Hiermee kunnen
ook nationale spanningen geëxporteerd worden
naar ons land. De invloed gaat soms zo ver dat
mensen zich beperkt voelen in de uitoefening van
hun grondrechten, zoals de vrijheid van meningsuiting. Veiligheidsdiensten van deze staten
schrikken er niet voor terug om ook familie van
emigranten in het land van herkomst onder druk te
zetten.

Iran heeft belangstelling voor personen en organisaties
die te boek staan als tegenstander van het huidige regime.
De AIVD heeft sterke aanwijzingen dat Iran betrokken is
bij twee moorden op Nederlands grondgebied, in 2015 in
Almere en in 2017 in Den Haag. In beide gevallen ging het
om tegenstanders van het huidige regime. Naar aanleiding van de uitkomsten van het inlichtingenonderzoek
van de AIVD heeft Nederland maatregelen genomen tegen
twee Iraanse diplomaten.

Landen waarvan wij zien dat zij bereid zijn om hun
geëmigreerde (ex-)landgenoten te beïnvloeden en
onder druk te zetten zijn onder andere China, Iran,
Rusland en Turkije.

Sabotage en misbruik
infrastructuur
Staten kunnen ook een dreiging vormen voor de
onafhankelijkheid en zelfstandigheid van
Nederland doordat zij digitale sabotage van vitale

infrastructuur mogelijk maken. Dit doen zij door
zich toegang te verschaffen en zich vervolgens in te
nestelen in ICT-systemen van vitale processen. De
AIVD heeft gezien dat hiertoe pogingen zijn gedaan.

(NCTV) en verscheidene ministeries geïnformeerd
over onze bevindingen. Hierbij spelen ook de
accountmanagers van de inlichtingendiensten bij
de politie een belangrijke rol.

In de richting van Nederland ontbreekt nog de
intentie om daadwerkelijk sabotageacties uit te
voeren op de vitale infrastructuur. Een verstoring in
bijvoorbeeld de energievoorziening in landen om
ons heen kan echter ook gevolgen hebben voor
Nederland. De geopolitieke onrust in de wereld
maakt een sabotageactie wel voorstelbaarder. Zo
heeft onder andere Rusland een offensief cyberprogramma voor verstoring en zelfs sabotage van
de vitale infrastructuur.

Wij hebben over spionage en ongewenste buitenlandse inmenging rond de 40 inlichtingenrapporten uitgebracht.

Nederland voelt verder een bijzondere verantwoordelijkheid voor de ICT-infrastructuur waar internetverkeer van vrijwel de hele wereld doorheen
stroomt. Net zoals ons land zich verantwoordelijk
voelt voor vliegverkeer dat via Schiphol reist of
vrachtschepen die de Rotterdamse haven aandoen.
Onze ICT-infrastructuur wordt namelijk door
sommige landen misbruikt om digitale spionage-,
beïnvloedings- of sabotageactiviteiten tegen andere
landen uit te voeren. Door deze activiteiten worden
de internationale rechtsorde en belangen van
andere landen, bondgenoten in het bijzonder,
geschaad.
Landen waarvan wij zien dat zij zich schuldig maken
aan sabotage en/of misbruik van de ICT-infrastructuur zijn onder andere Iran, Noord-Korea en
Rusland.

Activiteiten en resultaten

Vanuit onze onderzoeken hebben wij duiding
kunnen geven over de risico’s van spionage en
buitenlandse inmenging voor Nederland en voor
bedrijven. Daarvoor hebben wij diverse instanties
bezocht, honderden (bewustwordings-)presentaties
gegeven en overheidspartners zoals de Nationaal
Coördinator Terrorismebestrijding en Veiligheid

Het aantal vragen aan de AIVD over de continuïteit
en integriteit van cruciale en vitale systemen
binnen en buiten de overheid is het afgelopen jaar
toegenomen. Mede daarom hebben wij binnen de
rijksoverheid versneld detectiemiddelen ontwikkeld en geïnstalleerd om aanvallen tijdig te kunnen
onderkennen. Hiervoor was aan de AIVD extra geld
toegekend voor 2018.
Ook is ons om advies gevraagd over de risico’s voor
de nationale veiligheid bij de uitrol van een
vernieuwd C2000-systeem. De AIVD vindt het
onwenselijk dat Nederland voor de uitwisseling van
gevoelige informatie of voor vitale processen
afhankelijk is van de hard- of software van bedrijven
uit landen waarvan is vastgesteld dat ze een
offensief cyberprogramma tegen Nederlandse
belangen voeren. Wij maken aan betrokken
partijen zoals ministeries inzichtelijk hoe de
verhoudingen zijn tussen dergelijke bedrijven en
hun overheid, zodat zij de risico’s kunnen afwegen.
Het is belangrijk om te kijken naar mogelijkheden,
intenties en belangen van de betrokken staten en
de nationale wetgeving. Het is ook van belang dat
de Nederlandse gebruiker ervoor zorgt dat hij altijd
controle heeft over zijn eigen data.
In 2018 hebben de AIVD en de MIVD gezamenlijk het
Cyber Inlichtingenbeeld opgesteld. Dit is een
staatsgeheim rapport voor vrijwel de gehele
rijksoverheid met een schets van het actuele
dreigingsbeeld en de verwachte ontwikkelingen.
Met extra toegekend budget hebben wij sterk
ingezet op het werven van nieuwe medewerkers en
| 11

technische experts voor de onderzoeken naar
digitale dreigingen. De werving van hoogwaardig
technisch personeel en van inlichtingenpersoneel
met technische affiniteit vergt grote inspanning,
zeker op de huidige arbeidsmarkt.
In internationaal verband hebben wij nauw
samengewerkt met buitenlandse collega-diensten
en met hen kennis uitgewisseld over ontwikkelingen ten aanzien van buitenlandse inmengingspogingen. We hebben hen in concrete gevallen
kunnen voorzien van relevante inlichtingen.
Lees meer op aivd.nl/spionage.

12 |

(Jihadistisch) terrorisme en
de radicale islam
Binnen het aandachtsgebied terrorisme gaat de
meeste aandacht van de AIVD uit naar het jihadistisch terrorisme, maar terrorisme is niet voorbehouden aan jihadisten. De voedingsbodem voor
jihadistisch-terroristisch geweld kan worden
gevormd door de radicale islam, waarvan het
salafisme de bekendste variant is.

Jihadistisch terrorisme

In Nederland was het afgelopen jaar sprake van een
toename van incidenten met een jihadistische,
terroristische of radicaalislamitische achtergrond.
De jaren hiervoor bleef Nederland wat aanslagen
betreft buiten schot en waren er vooral terroristische incidenten in de landen om ons heen. De
willekeurig gekozen slachtoffers vielen bij
steekincidenten op alledaagse, vrij toegankelijke
locaties, met schijnbaar weinig voorbereiding.

Incidenten en arrestaties
Sinds de moord op Theo van Gogh in 2004 vonden
in ons land geen incidenten meer plaats door
extremistische en terroristische jihadisten. Tot
afgelopen jaar. In 2018 vond een aantal voorvallen
plaats waarbij de dader vermoedelijk vanuit een
jihadistisch of radicaalislamitisch motief handelde
of wilde handelen.
Op 5 mei stak een Syrische man in Den Haag drie
mensen neer. Het Openbaar Ministerie verdenkt de
man, die ernstige psychische problemen heeft, van
poging tot moord met een terroristisch motief.
Op 31 augustus vond op station Amsterdam Centraal
een steekpartij plaats waarbij een 19-jarige Afghaan,
die uit Duitsland kwam, twee mensen ernstig
verwondde. De man verklaarde dat hij wraak wilde
nemen vanwege een cartoonwedstrijd over de
profeet Mohammed, die PVV-leider Geert Wilders in
het voorjaar had aangekondigd.

Een aantal dagen daarvoor was op station Den Haag
Centraal ook een Pakistaan gearresteerd die om
dezelfde reden een aanslag wilde plegen op de
PVV-leider. De verdachte richtte zich tegen Geert
Wilders omdat in zijn ogen met de wedstrijd de
profeet werd beledigd. Het Openbaar Ministerie
heeft hem het voorbereiden van een aanslag met
terroristisch oogmerk ten laste gelegd.
Daarnaast vonden diverse arrestaties plaats van
jihadisten in Nederland. Zo leidde de samenwerking van de AIVD met diverse internationale en
nationale partners op 17 juni tot de aanhouding van
drie personen in Rotterdam. Twee van hen worden
verdacht van het voorbereiden van een terroristische aanslag in Frankrijk. Het is niet uitgesloten
dat zij ook Nederlandse doelwitten overwogen.
Wellicht het meest in het oog springende voorval
op dit gebied in Nederland was de aanhouding van
zeven jihadisten op 27 september. Uit onze
onderzoeken bleek dat zij behoorden tot een
jihadistisch netwerk waarvan de oorsprong in
Arnhem lag, en dat zij voorbereidingen aan het
treffen waren voor een grootschalige terroristische
aanslag op een evenement in ons land.

De AIVD deed al langere tijd onderzoek naar de betrokkenen van een jihadistisch netwerk in Arnhem. Deze leden
maakten deel uit van de kern van de jihadistische
beweging in Nederland. Op 25 april 2018 brachten wij een
eerste ambtsbericht uit aan de Landelijk Officier van
Justitie Terrorismebestrijding over voorbereidingen die de
groep trof om een aanslag op een grootschalig evenement
te plegen. Daarbij wilden zij zoveel mogelijk slachtoffers
maken. Het is zeer zorgelijk dat onder een deel van de
jihadistische beweging in Nederland de intentie leeft om
een grote aanslag te plegen op dergelijke ‘soft targets’. De
cel zou zich hebben laten inspireren door ISIS, maar
opereerde voor deze aanslag zeer vermoedelijk zelfstandig. De leden hadden wel contact met andere jihadisten in
binnen- en buitenland, maar deelden de plannen voor
deze aanslag niet met mensen buiten hun eigen groep.

| 13

Jihadistische dreiging tegen het Westen
De huidige jihadistische dreiging kenmerkt zich
door een voortdurende dreiging van complexere en
relatief eenvoudige aanslagen in en tegen het
Westen. Dit gebeurt door mondiaal opererende
jihadistische organisaties, zoals ISIS en Al Qaida, en
kleinere jihadistische netwerken of individuen. De
incidenten van het afgelopen jaar en de vele
arrestaties tonen aan dat de jihadistische dreiging
in West-Europa nog steeds aanwezig is.
Dreiging vanuit ISIS en Al Qaida
Ondanks het uiteenvallen van het zogenoemde
kalifaat en het verlies van grondgebied blijft ISIS
een dreiging vormen. Zo heeft de organisatie in
2018 in Europa de verantwoordelijkheid opgeëist
voor aanslagen in Luik (België), Trèbes, Parijs en
Straatsburg (Frankrijk). Wel hebben de teloorgang
van het kalifaat en het verlies aan slagkracht bij ISIS
geleid tot vermindering van de aantrekkingskracht
op jihadisten.
Ook Al Qaida wil het Westen nog altijd treffen met
aanslagen. Het heeft de afgelopen jaren in de luwte
van ISIS kunnen werken aan het versterken van zijn
organisatie. Netwerken en afdelingen die worden
gerekend tot Al Qaida richten zich daarbij nog altijd
op aanslagplanning tegen het Westen.
Dreiging van uitreizigers
De mogelijke dreiging van uitreizigers kent twee
aspecten. Enerzijds zijn er uitgereisde strijders die
er nog steeds voor kiezen om te verblijven bij
terroristische groepen als Al Qaida en ISIS in Syrië
en/of Irak. Zij staan met regelmaat in contact met
het ‘thuisfront’ in het Westen. Hierdoor dragen ze
bij aan de verdere inbedding van het jihadistisch
gedachtegoed in gemeenschappen in het Westen.
Zij maken gebruik van deze contacten om personen
aan te sporen tot (ondersteuning van) aanslagen.
Anderzijds zijn inmiddels aanzienlijke aantallen
strijders uit Syrië en Irak teruggekeerd naar Europa,
ook naar Nederland. Eind 2018 waren dat er circa 55.
14 |

De terugkeer vindt druppelsgewijs plaats en het
gaat daarbij zowel om vrouwen, al dan niet met
kinderen, als om mannen. Per persoon die
terugkeert, maakt de Nederlandse overheid een
afweging in welke mate deze een dreiging vormt.
Eind 2018 bevonden zich nog zo’n 135 jihadisten
met een Nederlandse achtergrond bij terroristische
groepen in Syrië en Irak.
De uitdaging voor de AIVD, en voor de hele
Nederlandse overheid, is om te achterhalen met
welk doel mensen terugkeren. Zijn ze gedesillusioneerd door de zware omstandigheden, gevlucht en
missen ze de Nederlandse vrije samenleving? Zijn ze
getraumatiseerd door de confrontatie met of
deelname aan geweld? Zoeken ze hier contact met
jihadisten in Nederland en geven ze de beweging
een extra impuls? Zijn ze gestuurd door de
organisatie daar om in het Westen een aanslag te
plegen of deze te ondersteunen?
Onderkende terugkeerders worden aangehouden
en staan terecht. Wij schatten in dat een deel van
deze jihadisten tijdens hun gevangenisstraf en erna
waarschijnlijk niet zal afzien van het gedachtegoed.
Zij kunnen zich weer aansluiten bij de jihadistische
netwerken waaruit ze voortkomen of nieuwe
netwerken vormen.
Het Nederlandse detentiesysteem waar terrorismeverdachten en -veroordeelden bij elkaar en niet bij
andere gedetineerden worden geplaatst, voorkomt
grotendeels dat niet-extremistische gedetineerden
door jihadisten worden geradicaliseerd en
gerekruteerd. In andere Europese landen gebeurt
dat wel. Het Nederlandse systeem kan wel leiden tot
ongewenste onderlinge beïnvloeding en vorming
van nieuwe netwerken. Daarnaast komen in Europa
de komende jaren veel gedetineerde jihadisten vrij.
De AIVD verwacht dat gedetineerde jihadisten en
vrijgelaten (ex-)jihadisten een belangrijk onderdeel
van het dreigingsbeeld zullen vormen.

Nederlandse jihadistische beweging telt ruim 500
personen
De jihadistische beweging in Nederland is een
dynamisch geheel van individuen en groepen die
het jihadistisch gedachtegoed aanhangen. Deze
beweging kent geen hiërarchie of strak omlijnde
structuur. Veel jihadisten staan met elkaar in
contact in zowel de echte als de virtuele wereld.
Velen ondernemen als groep activiteiten. Diverse
groepen staan in contact met elkaar of met
jihadistische groepen en individuen in het
buitenland. Daarnaast zijn er jihadisten die alleen
staan en geïsoleerd leven van gelijkgestemden.
Wij rekenen ruim 500 personen tot de jihadistische
beweging in Nederland. Enkele duizenden
personen in Nederland sympathiseren met het
jihadistisch gedachtegoed zonder echt tot de
beweging te behoren.
De jihadistische beweging in Nederland is voornamelijk pro-ISIS, maar er zijn ook jihadisten die meer
op de lijn van Al Qaida zitten. De beweging was in
de afgelopen jaren zeer gericht op de oorlog in
Syrië en het kalifaat van ISIS. Ruim 300 jihadisten
reisden naar die regio. Nu er geen fysiek kalifaat
meer bestaat, is die focus verminderd. Er is sprake
van een fase van heroriëntatie, waarin de jihadisten
zich nu meer richten op het verspreiden van hun
leer of ideologie en op versterking van hun
netwerken.
Of de beweging groter en krachtiger wordt, is
afhankelijk van meerdere factoren. Daarbij is te
denken aan de opkomst van nieuwe leiders en
nieuwe bronnen van inspiratie, of kwesties die zich
voordoen en de beweging opnieuw kunnen
mobiliseren. De oorlog in Syrië was zo’n momentum in het begin van dit decennium. Ook in de
huidige fase van heroriëntatie gaat dreiging uit van
de jihadistische beweging in Nederland, zoals
onder meer de arrestaties van het Arnhemse
netwerk aantonen.

Onconventionele aanslagmiddelen
Afgelopen jaar was in het Westen in enkele gevallen
sprake van een mogelijk gebruik van onconventionele aanslagmiddelen in de vorm van biologische
stoffen, zoals in Duitsland en Italië. We zien dat
dergelijke kennis wordt verspreid door de handleidingen voor het maken en inzetten van chemische
middelen en biologische gifstoffen op te nemen in
propaganda-uitingen.

Activiteiten en resultaten

In 2018 hebben wij meer dan 100 inlichtingenrapporten uitgebracht over de ontwikkelingen
binnen het jihadistisch en radicaalislamitisch
terrorisme. Wij hebben het Openbaar Ministerie via
35 ambtsberichten informatie kunnen verschaffen
voor hun strafrechtelijke onderzoeken. Daarnaast
hebben wij aan de Immigratie- en
Naturalisatiedienst 8, aan het ministerie van
Buitenlandse Zaken 3 en aan burgemeesters 2
ambtsberichten hierover uitgebracht. Verder
hebben wij in 2018 een publicatie uitgebracht over
de stand van zaken met betrekking tot ISIS en
Al Qaida in relatie tot de strijd in Syrië.1
Grensoverschrijdende dreigingen vragen om een
grensoverschrijdend antwoord. Ook in 2018 is
internationale samenwerking tussen collegadiensten cruciaal gebleken in het bestrijden van
terrorisme.
Deze samenwerking is deels verankerd in de
Counter Terrorism Group (CTG). Dat is een samenwerkingsverband van de veiligheidsdiensten uit de
EU-landen plus Noorwegen en Zwitserland. Het in
ons land gevestigde platform waarbinnen gegevens
over jihadstrijders direct met elkaar worden
gedeeld, vereenvoudigt de samenwerking en draagt
bij aan het krijgen van beter inzicht in transnationale en internationale verbanden.
1

‘De erfenis van Syrië, mondiaal jihadisme blijft dreiging
voor Europa’, AIVD, november 2018.

| 15

Deze samenwerking versterkt onze inlichtingenpositie en die van de aangesloten partners.
Concreet leidt deze samenwerking tot het eerder
onderkennen, identificeren en aanhouden van
potentiële jihadistische aanslagplegers in Europa.
Lees meer op aivd.nl/terrorisme.

Radicale islam

Het onderzoek van de AIVD naar de radicale islam
richt zich op twee soorten dreiging die uit de
radicale islam kunnen voortvloeien. Enerzijds is er
de dreiging van verdere radicalisering naar het
(gewelddadige) jihadistisch gedachtegoed.
Anderzijds bestaat er dreiging voor de democratische rechtsorde vanuit een intolerante religieuze
ideologie. We hebben hier te maken met een
fenomeen dat op gespannen voet staat met onze
democratische rechtsorde, maar zich (nog) binnen
de juridische kaders beweegt. Ons onderzoek richt
zich grotendeels op bepaalde aanjagers in het
salafistisch spectrum.

Ongewenste financiering uit het buitenland
De AIVD onderzoekt in hoeverre islamitische
instellingen financiële steun ontvangen vanuit het
buitenland, waaronder de Golfstaten. Deze steun
kan gepaard gaan met inmenging op ideologisch
vlak. Indien deze buitenlandse beïnvloeding een
dreiging oplevert voor de democratische rechtsorde, hebben wij hier nadrukkelijk oog voor. Wij
werken in Europees verband nauw samen op dit
onderwerp.

Radicale invloed binnen het onderwijs
De AIVD constateert dat radicaalislamitische
aanjagers zich sterk weten te positioneren binnen
het aanbod van het onderwijs voor jonge moslims.
Hierbij kan gedacht worden aan naschoolse lessen
in Arabisch en de islam. Ook voor leerlingen met
een gematigde achtergrond zijn dergelijke
onderwijsprogramma’s aantrekkelijk.

16 |

Dit komt mede doordat voor hen vaak weinig of
geen goede alternatieven voor naschools islamitisch onderwijs beschikbaar zijn.
Deze onderwijsinitiatieven lijken op het eerste oog
laagdrempelig en onschuldig. Wij zijn echter van
mening dat kinderen en jongvolwassenen door
deze invulling van het onderwijs vervreemden van
de samenleving en mogelijk belemmerd worden in
hun deelname aan de maatschappij. Dit wordt
veroorzaakt door de onverdraagzame en antidemocratische denkbeelden van de initiatiefnemers.
Op de lange termijn kan dit de sociale cohesie
onder druk zetten en daarmee de democratische
rechtsorde ondergraven.
Waar voorheen slechts enkele gevestigde moskeeën
en onderwijsinstellingen dit gedachtegoed
verspreidden, is het aanbod inmiddels wijdvertakt.
Een nieuwe generatie welbespraakte predikers is
opgeleid en ontplooit eigen initiatieven om hun
boodschap te verkondigen. Ook online zien
aanjagers mogelijkheden om eenvoudig en snel
hun doelgroep te bereiken. Uit ons onderzoek blijkt
daarbij ook invloed van enkele individuen die een
dubbele houding aannemen ten aanzien van het
(gewelddadige) jihadistisch gedachtegoed, doordat
zij daar niet direct afwijzend tegenover staan.
Hiermee wordt mogelijk een voedingsbodem
gecreëerd voor jihadisme.

Activiteiten en resultaten

Over de ontwikkelingen met betrekking tot de
radicale islam zijn 6 ambtsberichten en 12
inlichtingenrapporten uitgebracht.
De AIVD werkt op dit dossier samen met de NCTV,
diverse ministeries en lokale overheden. Aan de
hand van concrete voorbeelden ondersteunen wij
zowel de nationale als de regionale overheid.
Zo bieden we handvatten ten aanzien van een
fenomeen dat op gespannen voet staat met de
democratische rechtsorde, maar zich (nog)

overwegend binnen het strafrechtelijk toelaatbare
beweegt. Het afgelopen jaar hebben wij hierover
presentaties verzorgd aan diverse gemeenten en
andere overheidspartners.
Lees meer op aivd.nl/radicalisering.

Niet-jihadistische terroristische
organisaties
De AIVD stelt vast dat de Koerdische Arbeiderspartij
PKK in 2018 niet de intentie had om aanslagen te
plegen in Europa. De PKK heeft als primair doel om
geschrapt te worden van de EU-lijst van terroristische organisaties. Het gebruik van geweld in
Europa zou daar niet toe bijdragen. De organisatie
beschikt echter wel over geweldpotentieel en is in
staat om in korte tijd PKK-aanhangers te
mobiliseren.
De PKK organiseerde in Europa – ook in Nederland
– solidariteitsdemonstraties voor de slachtoffers die
vielen door het Turkse militaire optreden in het
Syrische Afrin. Onder de noemer #fightforAfrin
werden in een aantal Europese landen – met name
in Duitsland – brandaanslagen gepleegd tegen
Turkse doelen, met zaakschade tot gevolg. De
oproep daartoe kwam van een jongerengroepering
die officieel niet onder de PKK valt, maar hier
mogelijk wel aan gelieerd is.

Activiteiten en resultaten

In het kader van het onderzoek naar niet-jihadistische terroristische organisaties hebben wij in 2018
4 inlichtingenrapporten en 2 ambtsberichten
uitgebracht.
Lees meer op aivd.nl/terrorisme.

| 17

Extremisme
Extremisme is het actief nastreven en/of ondersteunen van diepingrijpende veranderingen in de
samenleving die een gevaar kunnen opleveren voor
(het voortbestaan van) de democratische rechtsorde. Dit kan gebeuren met ondemocratische
methodes, zoals geweld en intimidatie, wat afbreuk
kan doen aan het functioneren van de democratische rechtsorde.
Hoewel de thema’s binnen het extremisme in het
algemeen nog wel een ‘linkse’ en ‘rechtse’
signatuur kennen, is die onderverdeling niet meer
altijd goed te maken. Er zijn namelijk overtuigingen
te benoemen waarover zowel ‘links’ als ‘rechts’ zich
druk maakt. Dit komt vaak voort uit onvrede over
en wantrouwen jegens de overheid.
Doorgaans is daarbij hoogstens sprake van
burgerlijke ongehoorzaamheid, zoals bij protesten
tegen het natuurbeleid in de Oostvaardersplassen
en tegen de gaswinning in Groningen. Deze
protesten ontstijgen meestal het activisme niet en
daarom is daar niet direct sprake van een dreiging
voor de democratische rechtsorde.
Wij achten het echter wel voorstelbaar dat
splintergroepen of eenlingen geïnspireerd raken
door het activisme en hun toevlucht zoeken tot
extremisme. De AIVD heeft als taak om te signaleren
wanneer deze activistische boosheid ontaardt in
extremistische activiteiten.

Haat jegens het vreemde,
voorkeur voor eigen ras
Voor bepaalde rechts-extremisten staat immigratie
nog altijd gelijk aan islamisering. Immigratie en
islamisering leveren in hun ogen een gevaar op
voor de Nederlandse identiteit.

18 |

Het voelt voor deze rechts-extremisten alsof de
overheid de Nederlandse cultuur in de uitverkoop
doet door vluchtelingen uit islamitische landen toe
te laten. Een zichtbare vertegenwoordiger van dat
gedachtegoed is bijvoorbeeld de groepering
Identitair Verzet.
Het anti-islamstandpunt kent binnen het extremisme veel supporters, waarbij het steeds minder
exclusief mannen zijn zoals voorheen. Ook trekt het
anti-overheidssentiment dat binnen deze groep
heerst sympathisanten aan die geen historie
hebben met het rechts-extremisme. Zij koesteren
eveneens wantrouwen tegen de (Europese) politiek
en soms ook tegen de wetenschap en (massa-)
media.
Het behoeft geen betoog dat de AIVD kritiek op de
islam, immigratie of de overheid op zichzelf niet als
een vorm van rechts-extremisme beschouwt. Dit
valt immers onder de vrijheid van meningsuiting.
Wij beoordelen dergelijke uitingen als extremistisch als deze overgaan in haatzaaien, intimidatie
en bedreigingen.
Een deel van de extremisten pleit zelfs voor het
voorkomen van vermenging van rassen. Dit
etnisch-nationalistisch gedachtegoed vindt gehoor
binnen de kring van aanhangers van het alt-rechtsgedachtegoed, zoals het ‘studiegenootschap’
Erkenbrand. Op zich hebben zij ­– naar eigen zeggen
– niets tegen het bestaan van meerdere rassen,
maar Nederland is voor de Nederlanders.
Er zijn ook extremisten die overtuigd zijn van de
blanke suprematie. Deze personen nemen een
antidemocratisch standpunt in en streven een
racistische samenleving na waarin mensen niet als
gelijk worden beschouwd. Dit is in strijd met de
democratische rechtsorde.

Verzet tegen ‘oorzaak’ van
migrantenstromen
Ook vanuit ‘links’ bestaat van oudsher verzet tegen
het vreemdelingen- en asielbeleid. Hierbij wordt
het beleid juist als te strikt beschouwd.
Binnen het verzet tegen het vreemdelingen- en
asielbeleid is een verschuiving van de aandacht te
zien in de richting van defensie-orderbedrijven. Dit
zijn bedrijven die goederen leveren aan het
ministerie van Defensie. Men redeneert daarbij als
volgt: zonder defensie-orderbedrijven zou er
minder oorlog zijn, dus minder vluchtelingen en
daarmee minder migrantenstromen. Ook het
leveren van materialen aan de Europese grenswacht
om migranten tegen te houden aan de Europese
buitengrenzen wordt de bedrijven aangerekend. De
Anti-Fascistische Actie (AFA) heeft zich afgelopen
jaar aangesloten bij enkele niet-gewelddadige
acties tegen dit soort bedrijven.

Activiteiten en resultaten

Op basis van ambtsberichten van de AIVD heeft het
Openbaar Ministerie een strafrechtelijk onderzoek
ingesteld naar een extremist die geweld wilde
gebruiken tegen moslims. Dit heeft uiteindelijk
geleid tot een veroordeling door de rechtbank
begin december 2018.
Wij hebben in 2018 binnen het aandachtsgebied
extremisme in totaal 21 ambtsberichten uitgebracht
en 8 inlichtingenrapporten opgesteld. Over de
ontwikkelingen binnen het rechts-extremisme
publiceerden wij in oktober ‘Rechts-extremisme in
Nederland, een fenomeen in beweging’.2
Lees meer op aivd.nl/extremisme.

Er is daarnaast nog aandacht voor de ‘traditionele’
doelwitten, zoals de makers en de uitvoerders van
het vreemdelingen- en asielbeleid, de Immigratieen Naturalisatiedienst, Dienst Justitiële
Inrichtingen en bouwbedrijven van detentiecentra.
De acties tegen het asielbeleid zijn afgelopen jaar
minder hard gevoerd dan enkele jaren geleden.
Ideologie gebaseerd op de eigen identiteit
Een opmerkelijke ontwikkeling binnen het
activisme en extremisme is de versnippering van
ideologieën waarbij men terugvalt op de eigen
identiteit. Zo zijn er op basis van hun eigen
identiteit georganiseerde anti-racisten die zich
verzetten tegen de – in hun ogen – koloniale erfenis
van Nederland en die de steun van ‘witte’ medestanders afwijzen.

2

‘Rechts-extremisme in Nederland, een fenomeen in
beweging,’ AIVD, oktober 2018.

| 19

Voor een veilig Nederland
In de hoofdstukken hiervoor zijn de dreigingen
behandeld die wij zien voor de nationale veiligheid
en de risico’s die bestaan voor Nederlandse
belangen. Wij informeren diverse partners met
unieke, voor hen relevante informatie, afkomstig
uit onze onderzoeken. Hiermee stellen wij hen in
staat om hun verantwoordelijkheid te nemen voor
de nationale veiligheid. Wij noemen dit het creëren
van handelingsperspectief.
De AIVD heeft zelf beperkt de mogelijkheid om
handelend op te treden. Maar wij bieden bijvoorbeeld met een ambtsbericht het Openbaar
Ministerie handvatten om een strafrechtelijk
onderzoek te starten naar activiteiten die een
dreiging vormen voor de nationale veiligheid en die
ook strafvervolging kunnen krijgen.
Daarnaast gaat het om informatie voor bijvoorbeeld ministeries, uitvoeringsorganisaties,
burgemeesters, onderwijsinstellingen maar ook
bedrijven. Deze laatste zijn vooral van belang
wanneer zij een rol hebben binnen vitale processen
in onze samenleving. Denk daarbij aan bedrijven
uit de energiesector of de burgerluchtvaart. Wij
willen de weerbaarheid van Nederland bevorderen
door al deze instanties te informeren, voor te
lichten en waar mogelijk te adviseren over
dreigingen die hen en daarmee iedereen in
Nederland kunnen raken.

en goederen te verkrijgen en wij proberen dit te
voorkomen. Daarvoor is ook afgelopen jaar
intensief kennis uitgewisseld met buitenlandse
collega-diensten.
Ook wordt veelvuldig samengewerkt met
Nederlandse partijen die een rol spelen bij de
exportcontrole, zoals het ministerie van
Buitenlandse Zaken en de douane. Ons wordt
regelmatig om advies gevraagd ten aanzien van een
aanvraag van een exportvergunning. Daarnaast
hebben wij ongevraagd diverse keren het ministerie
van Buitenlandse Zaken geïnformeerd over
verwervingspogingen die zijn geïdentificeerd. Het
gaat dan vaak om goederen die gebruikt kunnen
worden voor de ontwikkeling of productie van
massavernietigingswapens of hun
overbrengingsmiddelen.
Wij geven daarnaast voorlichting aan relevante
partijen over de risico’s van betrokkenheid bij de
verspreiding van kennis en goederen voor massavernietigingswapens (proliferatie). Wij adviseren
hen over wat zij kunnen doen om verdachte
transacties te identificeren. Zo hebben wij diverse
verwervingspogingen kunnen onderkennen en
voorkomen.
In 2018 hebben wij ten aanzien van proliferatie en
exportcontrole 32 ambtsberichten aan het
ministerie van Buitenlandse Zaken uitgebracht.
Lees meer op aivd.nl/massavernietigingswapens.

Tegengaan van verwerving van
kennis en goederen
Landen als Iran, Pakistan en Syrië zoeken in
Nederland en andere westerse landen naar kennis
en goederen die zij nodig hebben voor de ontwikkeling van hun programma’s voor massavernietigingswapens. In een gezamenlijke unit van de AIVD
en de MIVD doen wij onderzoek naar de wijze
waarop deze landen proberen de benodigde kennis
20 |

‘Veilige’ mensen op essentiële
functies
Op diverse plekken in de samenleving zijn functies
te vinden vanwaaruit de persoon die deze functie
vervult de nationale veiligheid schade kan
toebrengen. Deze functies komen onder andere
voor bij de rijksoverheid, de Nationale Politie en
bedrijven die een rol spelen in vitale processen.

De functies worden door de betrokken minister
aangewezen als vertrouwensfunctie. Wij voeren
veiligheidsonderzoeken uit om te beoordelen of wij
aan een (kandidaat-)vertrouwensfunctionaris een
‘verklaring van geen bezwaar’ (VGB) kunnen
afgeven. Ook door het verrichten van veiligheidsonderzoeken stellen wij de betreffende instanties in
staat om hun verantwoordelijkheid voor de
nationale veiligheid te nemen.

functie (wilden gaan) vervullen. Dat aantal wijkt
nauwelijks af van het aantal verrichte onderzoeken
(ruim 45.000) in 2017.

Per 1 oktober 2018 is de ministeriële Regeling Unit
Veiligheidsonderzoeken in werking getreden.3
Hiermee is het kader geschapen om de Businessunit
Veiligheidsonderzoeken van de AIVD en het Bureau
Veiligheidsonderzoeken Defensie van de MIVD
samen te laten gaan in een nieuwe Unit
Veiligheidsonderzoeken (UVO). Vooruitlopend op
deze samenwerking is per maart 2018 het beleid van
de MIVD en AIVD op het gebied van veiligheidsonderzoeken gelijkgetrokken.4 Er zijn in 2018 eerste
stappen gezet om ook de werkprocessen van beide
organisaties te uniformeren. De gedachte achter
het samengaan is: één beleid, één systeem, één
locatie.

De belangrijkste oorzaak daarvan is de substantieel
verhoogde instroom van het aantal veiligheidsonderzoeken. De AIVD heeft in 2018 bijna 20% meer
onderzoeken afgerond dan in 2017. De oorzaak voor
deze stijging is bijna volledig terug te voeren op de
toegenomen vraag naar onderzoeken in de
burgerluchtvaart, die door ons afgehandeld
moesten worden. Daarnaast heeft ook de voorbereiding op de gezamenlijke Unit
Veiligheidsonderzoeken capaciteit gekost.

Ook is in 2018 de elektronische Opgave Persoonlijke
Gegevens (eOPG) beschikbaar gekomen voor een
deel van de aanvragende werkgevers. Dit is
voorlopig alleen voor AIVD-onderzoeken. Voor deze
groep is het proces volledig gedigitaliseerd. Het
gaat om de aanvraag die de werkgever doet en de
persoonlijke gegevens die de werknemer voor het
onderzoek moet invullen. De mensen die een
veiligheidsonderzoek moeten ondergaan, loggen
met DigiD in op een beveiligde omgeving.

Naast de veiligheidsonderzoeken is er nog een vorm
van screening die tot onze taken behoort. Wij doen
in dat geval naslag naar bepaalde personen in onze
eigen systemen. Dit gebeurt op verzoek van
anderen. Hierbij is te denken aan een verzoek van
de minister-president om naslag naar een
kandidaat-bewindspersoon.

De AIVD en de mandaathouders (Nationale Politie
en Koninklijke Marechaussee) hebben in 2018
gezamenlijk bijna 44.000 veiligheidsonderzoeken
uitgevoerd naar personen die een vertrouwens3

4

Ministeriële regeling over taken van de Unit
Veiligheidsonderzoeken, Staatscourant, nr. 53581,
september 2018.
Beleidsregel Veiligheidsonderzoeken, Staatscourant,
nr. 10266, 21 februari 2018.

Uitgangspunt is dat 90% van de veiligheidsonderzoeken die de AIVD zelf uitvoert binnen de maximale wettelijke beslistermijn van 8 weken moet zijn
afgerond. Met bijna 89% werd dit streven nagenoeg
gehaald.

Lees meer op aivd.nl/veiligheidsonderzoeken.

Naslag op verzoek van anderen

Deze naslag in eigen systemen was niet expliciet als
taak vastgelegd in de wet uit 2002. Met de invoering
van de Wiv 2017 is dit een zelfstandige taak
geworden.
In 2018 hebben wij 31 naslagen verricht en over de
uitkomsten daarvan ambtsberichten uitgebracht
aan de betrokken instanties.
Lees meer op aivd.nl/naslag.

| 21

Rol in het Stelsel bewaken en
beveiligen
De AIVD heeft net als de MIVD, de Nationale Politie
en de NCTV een rol in het Stelsel bewaken en
beveiligen. Dit stelsel is gericht op het veilig en
ongestoord functioneren van hoogwaardigheidsbekleders zoals politici en leden van het Koninklijk
Huis, diplomatieke vertegenwoordigingen en
internationale organisaties.
De essentie van het stelsel is dat niet alleen wordt
gekeken naar concrete dreiging van bijvoorbeeld
jihadistische terroristen en links- en rechts-extremisten, maar ook naar voorstelbare dreiging. Met
risicoanalyses, dreigingsanalyses en dreigingsinschattingen stellen wij de NCTV in staat om te
beslissen over eventuele beveiligingsmaatregelen.
Wij hebben in totaal het afgelopen jaar 1 risicoanalyse, 10 dreigingsanalyses en 51 dreigingsinschattingen opgesteld in het kader van het
Stelsel bewaken en beveiligen.
Lees meer op aivd.nl/bewakenenbeveiligen.

Informatiebeveiliging

Een van de expertises van de AIVD is het adviseren
van de rijksoverheid over de beveiliging van
vertrouwelijke en staatsgeheime informatie. Ook
ontwikkelen wij zelf middelen om dergelijke
informatie veilig te houden.
Een van de bijdragen voor een betere beveiliging
van informatie betreft het opstellen van de
Nationale Cryptovisie en -strategie, waarmee in
2018 een start is gemaakt. Dit gebeurt samen met
andere departementen. Ook leveren het bedrijfsleven en kennisinstellingen hiervoor inbreng. De
Nationale Cryptovisie en -strategie beschrijft hoe
ook in de toekomst cryptografische beveiligingsmaatregelen om gevoelige informatie te beschermen, beschikbaar blijven.

22 |

Vanuit het Nationaal Bureau Verbindingsbeveiliging
(NBV) van de AIVD zijn afgelopen jaar veel mondelinge presentaties gegeven aan belanghebbenden.
Daarnaast zijn 44 schriftelijke producten met
dreigingsinformatie uitgebracht.
Lees meer op aivd.nl/informatiebeveiliging.

Een nieuwe wet
Op 1 mei 2018 is de nieuwe Wet op de inlichtingenen veiligheidsdiensten, Wiv 2017, in werking
getreden. De wet is een uitvloeisel van het rapport
van de commissie-Dessens uit 2013 die concludeerde dat een wijziging van de oude Wiv (uit 2002)
nodig was, omdat die niet meer voldeed.5 Om onze
taken te kunnen blijven uitvoeren, was modernisering van de bevoegdheden nodig. Daarnaast biedt
de wet een aanzienlijke versterking van de
waarborgen voor de privacy.

Moderne bevoegdheden

In de Wiv 2002 was geen rekening gehouden met de
snelheid van technologische ontwikkelingen. Voor
communicatie en andere gegevensuitwisseling
maakt iedereen tegenwoordig veelal gebruik van
internettoepassingen. Dat leidt tot dataverkeer dat
in grote hoeveelheden en met grote snelheid via
kabels over de wereld raast. De oude wet bood
alleen de mogelijkheid om ‘op de kabel’ dat verkeer
te onderzoeken op basis van een kenmerk gericht
op een specifieke persoon of organisatie.
De essentie van het werk van de AIVD is om
ongekende dreiging zichtbaar te maken. Zonder
toegang tot digitale gegevensstromen is het niet
mogelijk om nieuwe dreigingen te onderkennen.
Een voorbeeld: als wij weten dat uit een bepaald
deel van de wereld veelvuldig digitale aanvallen op
Nederland worden uitgevoerd en wij hebben
kunnen achterhalen over welke glasvezelfiber dat
verkeer loopt, dan kunnen wij die datastroom
onderzoeken op kenmerken die wij van de
aanvallen kennen. Zo kunnen wij tijdig vaststellen
waar de aanval zich op richt en niet pas op het
moment dat de kwaadaardige software het doelwit
al heeft bereikt en schade heeft aangericht.
De techniek voor deze onderzoeksopdrachtgerichte
(OOG-)interceptie op internetkabels vraagt een
5

‘Evaluatie Wet op de inlichtingen- en veiligheidsdiensten
2002’, 3 december 2013.

uitgebreide technische voorbereiding. In 2018
hebben wij daarom nog geen gebruik gemaakt van
deze bevoegdheid.

Passende waarborgen

Door het gebruik van internettechnologie is ook
sprake van verkeer met grotere hoeveelheden data
dan in het analoge tijdperk. Bovendien lopen alle
soorten data door elkaar. Potentieel kunnen wij
daarmee ook een grotere inbreuk maken op de
privacy van meer personen.
Bij het onderscheppen en onderzoeken van
bepaalde datastromen via onderzoeksopdrachtgerichte (OOG-)interceptie bestaat bijvoorbeeld het
risico dat wij ook verkeer tegenkomen van
personen die geen kwaad in de zin hebben.
Onderschepte data die niet relevant zijn voor ons
onderzoek worden direct vernietigd. Het gaat om
ongeveer 98% van de verzamelde gegevens.
Onder de Wiv 2002 was voor de inzet van een groot
aantal bijzondere bevoegdheden toestemming
nodig van de minister van Binnenlandse Zaken en
Koninkrijksrelaties. Met de Wiv 2017 is na de
toestemming van de minister en voorafgaand aan
de inzet een onafhankelijke toetsing nodig van de
Toetsingscommissie Inzet Bevoegdheden (TIB). De
Wiv 2017 schrijft bovendien striktere bewaartermijnen voor dan zijn voorganger.
Bij het raadgevend referendum van 21 maart 2018
over de Wiv 2017 stemde 49,4% van de kiezers tegen
en 46,5% voor de wet.

Het kabinet heeft na het referendum extra garanties
toegezegd om tegemoet te komen aan de uitslag. Zo is
beloofd de ‘wegingsnotities’ over buitenlandse samenwerkingspartners eerder af te ronden dan in de wet staat
(1 mei 2020), namelijk voor 1 januari 2019. Voor alle
diensten waarmee we samenwerken zijn deze afgerond. In
een wegingsnotitie wordt beoordeeld in hoeverre een
buitenlandse collega-dienst en het betreffende land
| 23

voldoen aan de wettelijke criteria en in welke mate
samenwerking mogelijk is.
Ook zullen wij ieder jaar opnieuw toestemming aan de
minister vragen over het langer bewaren van de data die
met onderzoeksopdrachtgerichte interceptie zijn vergaard.
In de oorspronkelijke wet was geen sprake van een
tussentijdse beoordeling. Wij moeten onderbouwen of en
zo ja, waarom wij ze nog willen bewaren om op een later
moment de relevantie te kunnen bepalen. Na 3 jaar
worden de data sowieso vernietigd, behalve uiteraard die
data waarvan wij hebben bepaald dat die relevant zijn
voor ons onderzoek.
Er wordt een beleidsregel opgesteld dat wij bij een verzoek
om toestemming voor de inzet van een bijzondere
bevoegdheid, naast de vereisten van noodzakelijkheid,
proportionaliteit en subsidiariteit, expliciet moeten
aangeven hoe wij ‘zo gericht mogelijk’ een bevoegdheid
willen inzetten.
Het kabinet sluit vrijwel uit dat OOG-interceptie op de
kabel de komende jaren wordt ingezet voor onderzoek
naar communicatie met oorsprong en bestemming in
Nederland. Uitzondering hiervoor is onderzoek naar
digitale aanvallen waarbij misbruik wordt gemaakt van
de Nederlandse digitale infrastructuur. OOG-interceptie
kan nodig zijn om een dergelijke dreiging te onderkennen.
Verwerking van medische gegevens is alleen toegestaan in
aanvulling op de verwerking van andere gegevens, dus als
iemand onderwerp is van lopend onderzoek en de
medische gegevens het sluitstuk vormen op de informatie
die de AIVD nodig heeft om een dreiging goed in beeld te
brengen. Als de AIVD op medische gegevens stuit die wij
niet mogen inzien, zullen wij deze direct verwijderen.
Voor het delen van gegevens over een journalist met
buitenlandse diensten geldt dat steeds een zorgvuldige
afweging wordt gemaakt. Hierbij wordt ook rekening
gehouden met de functie van een individu en de
bescherming van diens privacy en veiligheid. Indien de
diensten vaststellen dat een journalist voorkomt in de

24 |

verzamelde data, zullen zij die gegevens niet delen, tenzij
dat noodzakelijk is voor de nationale veiligheid.6

Impact op het werk

De kern van ons werk bestaat uit het verwerven en
verwerken van gegevens. De nieuwe wet en de extra
waarborgen voor burgers in de vorm van onder
meer onafhankelijke toetsing en striktere bewaartermijnen hebben geleid tot extra inspanningen.
Zoals uit dit jaarverslag blijkt, vroegen ook de
geopolitieke ontwikkelingen en het dreigingsbeeld
om grote inzet van onze medewerkers. Het is lastig
gebleken de implementatie te combineren met een
niet-afnemende inzet op de operationele taakuitvoering. De impact van de implementatie is groter
dan bij de totstandkoming werd ingeschat.
Zo vroeg de toestemmingsprocedure met de
toetsing vooraf door de TIB om gewenning. In een
tussenrapportage van de TIB in november gaf zij aan
dat circa 5% van de verzoeken om toestemming niet
op instemming van de TIB kon rekenen.7
Daarnaast heeft de Commissie van Toezicht op de
Inlichtingen- en Veiligheidsdiensten (CTIVD) op
verzoek van het kabinet na de inwerkingtreding een
nulmeting verricht en daarover gerapporteerd.
Deze kritische voortgangsrapportage van begin
december gaf een eerste inzicht in de implementatie van de nieuwe wet.8
Het onderzoek richtte zich op elementen van de
gemoderniseerde bevoegdheden zoals de zorgplicht, verantwoorde databeperking en OOGinterceptie (inclusief geautomatiseerde dataanalyse).
6

7

8

Kamerbrief met reactie op raadgevend referendum Wiv,
dossier 34588, nr. 70
Voortgangsbrief Toetsingscommissie Inzet Bevoegdheden;
TIB, 1 november 2018.
Voortgangsrapportage Commissie van Toezicht op de
Inlichtingen- en Veiligheidsdiensten over de werking van
de Wiv 2017; CTIVD, 4 december 2018.

Ook keek de commissie naar de andere onderdelen
van de wet waarin de bescherming van de burger is
geregeld. De CTIVD onderzocht daarvoor de
mogelijkheden om een klacht in te dienen of een
misstand te melden.
De CTIVD gaf in haar voortgangsrapportage aan waar
de dienst risico liep op onrechtmatig handelen. Zij
baseerde haar oordeel op het beleid en de procedures zoals die op dat moment waren vormgegeven en
ingericht. Van daadwerkelijke onrechtmatigheid
was geen sprake.
De commissie beschreef in haar rapport ook dat
veel onderdelen van de wet zeer complex zijn, zoals
bijvoorbeeld het principe van datareductie. Hierbij
gaat het om het vernietigen van gegevens die niet
relevant blijken te zijn. Dat vraagt bij de systematiek
en bij de technische uitvoering om de nodige
aanpassingen.
De rapportages van de TIB en de CTIVD gaven ons het
signaal om de implementatie van alle facetten van
de wet, naast onze primaire taakuitvoering, als
prioriteit voor 2019 vast te stellen. Wij willen
daarmee bereiken dat in de volgende rapportages
van de commissies de gesignaleerde risico’s
aanzienlijk zijn verlaagd.
Lees meer op aivd.nl/nieuwewiv.

| 25

Bijlage: Cijfers
Tabel 1: afgeronde veiligheidsonderzoeken door de AIVD en gemandateerde partijen.
Onderzoeken

Positieve besluiten

Negatieve besluiten

Totaal aantal besluiten

A-niveau door AIVD

2003

17

2020

B-niveau door AIVD

4294

65

4359

C-niveau door AIVD

723

10

733

B-niveau door UVO overgenomen
van KMar, Nationale Politie en
Dienst Bewaken en Beveiligen

2484

942

3426

Onderzoeken door de AIVD

9504

1034

10538

B-niveau door KMar, Nationale
Politie en Dienst Bewaken en
Beveiligen

33096

-

33096

Tabel 2: afhandeling van bezwaar- en (hoger)beroepsprocedures naar aanleiding van besluiten veiligheidsonderzoeken.

Ongegrond

Gegrond

Niet-ontvankelijk Totaal

Binnengekomen bezwaren

-

-

-

103

Beslissing op bezwaar

30

24

4

58

Beslissing op beroep

1

2

0

3

Beslissing op hoger beroep

4

2

0

6

Tabel 3: klachten over de AIVD bij de minister van Binnenlandse Zaken en Koninkrijksrelaties.
In behandeling op 1 januari 2018

4

Ingediend

18

Niet-gegrond verklaard

6

Deels gegrond verklaard

0

Niet in behandeling genomen

3

Ingetrokken

1

Naar tevredenheid informeel afgedaan

8

Nog in behandeling op 31 december 2018

4

Lees meer op aivd.nl/klachten.
26 |

Tabel 4: meldingen van vermoedens van misstanden bij de AIVD.

2018

0

Lees meer op aivd.nl/misstanden.

Tabel 5: verzoeken tot kennisneming van informatie aanwezig bij de AIVD (inzageverzoeken) per soort.
Nog in behandeling op 1
januari 2018

Ingediend

Afgehandeld

Gehonoreerd

Nog in behandeling op 31
december 2018

Gegevens over
eigen persoon

109

130

102

37

137

Gegevens over
overleden
familielid

20

52

31

19

41

Gegevens over
derden

13

16

27

2

2

Gegevens over
bestuurlijke
aangelegenheid

13

39

31

5

21

Totaal

155

237

191

63

201

Tabel 6: bezwaar- en (hoger)beroepsprocedures met betrekking tot kennisneming van informatie aanwezig bij de
AIVD (inzageverzoeken).

Bezwaar

Afgehandeld

Ongegrond

Gegrond

Niet-ontvankelijk Ingetrokken

126

104

22

0

0

Beroep

27

2

3

22

0

Hoger beroep

14

0

3

11

0

Lees meer op aivd.nl/inzageverzoeken.

Tabel 7: aantal notificatieberichten.
2018

29

Lees meer op aivd.nl/notificatieplicht.
| 27

Tabel 8: uitgebrachte rapporten van de CTIVD over het werk van de AIVD.

2018

5 (nr. 55, 56, 57, 58 en 59)

Lees meer op aivd.nl/toezicht.
Tabel 9: taps ingezet op basis van artikel 25 Wiv 2002 en artikel 47 Wiv 2017.
2018

Lees meer op aivd.nl/taps.

28 |

3517

Algemene Inlichtingen- en Veiligheidsdienst
aivd.nl
Postbus 20010
2500 EA Den Haag
april 2019

