Jaarverslag 2011

unda

s adver

sa

s

P

er

Mr. L. Einthoven, het eerste hoofd van de Binnenlandse Veiligheidsdienst (BVD), de voorloper van de
Algemene Inlichtingen- en Veiligheidsdienst (AIVD), was verantwoordelijk voor het devies en het
wapen van de dienst. Hij meende dat burgers zich in een democratie als de onze niet passief moeten
laten meedrijven met de golven van de geschiedenis, maar daarin een actieve rol moeten spelen.
Dat werd: Per undas adversas. ‘Levende vissen zwemmen tegen de stroom in, alleen de dode drijven
mee’. De spreuk symboliseert de instelling van de dienst: een actieve instelling, als het nodig is
tegen de stroom in, het oog gericht op bedreigingen van de nationale veiligheid.

Samen werken aan een veilige toekomst
De AIVD heeft in 2011 talrijke dreigingsmeldingen onderzocht en daarnaast onderzoeken uitgevoerd op zeer uiteenlopende terreinen waaronder terrorisme, extremisme,
spionage, proliferatie en politieke inlichtingen.
Bovendien heeft de AIVD duizenden veiligheidsonderzoeken uitgevoerd, tientallen dreigingsinschattingen voor
het Stelsel bewaken en beveiligen gemaakt en dreigingen
vanuit het oogpunt van verbindingsbeveiliging bezien.
Al deze onderzoeken vinden plaats in een context van
dreigingen en risico’s die zich in toenemende mate
op onvoorspelbare wijze en in korte tijd ontwikkelen.
Bovendien krijgen deze dreigingen en risico’s steeds
nadrukkelijker een internationale dimensie. Hun aard
verandert daarnaast als gevolg van de toenemende
technologisering. Al deze ontwikkelingen vragen een voortdurende investering in het opbouwen en uitbouwen van de
unieke informatiepositie die de AIVD heeft.
Om adequaat te kunnen inspelen op de uitdagingen is
een goede samenwerking van belang. De AIVD investeert
daarom in verdere samenwerking met partners in binnenen buitenland. Internationaal is de AIVD daartoe actief
partner in een netwerk van inlichtingen- en veiligheidsdiensten, vooral met het oog op contraterrorisme.
Nationaal zet de AIVD in op meer intensieve samenwerking
met de Nationaal Coördinator Terrorismebestrijding en
Veiligheid - waarvan het in januari 2012 opgerichte Nationaal
Cyber Security Centrum deel uitmaakt - de nationale politie,
de Regionale Inlichtingendiensten en, in het bijzonder, de
Militaire Inlichtingen- en Veiligheidsdienst (MIVD).
De intensieve samenwerking tussen de AIVD en de MIVD
zal zich in toenemende mate vertalen in een grotere
doeltreﬀendheid van de inlichtingenactiviteiten en een
verhoogde doelmatigheid. Ook in het afgelopen jaar
zijn vele gezamenlijk analyses aangeboden, is zij aan zij
opgetrokken op het gebied van contraproliferatie en zijn
gezamenlijke teams geformeerd op diverse gebieden.
Daarnaast hebben de AIVD en de MIVD eigen taken en
expertise die vanuit de speciﬁeke opdrachten en verantwoordelijkheden wel wederzijds complementair zijn.

De AIVD is een van de organisaties die zich inzet voor de
veiligheid van de Nederlandse samenleving en Nederlandse
belangen in het buitenland. Het is onze opdracht om in
deze onzekere wereld dreigingen, risico’s en internationale
politieke ontwikkelingen, die anderen niet kunnen zien en
die grote gevolgen kunnen hebben voor de belangen van de
Nederlandse staat, als eerste te onderkennen en te duiden.
Zo kunnen wij anderen waarschuwen en kunnen dreigingen
en risico’s worden afgewend.
Ons streven is meer openheid te betrachten over de
activiteiten die de AIVD in het kader van zijn wettelijke
taak uitvoert en daarmee inzicht te geven in wat ons werk
oplevert voor de samenleving. Openheid en inzicht geven
zijn voor een geheime dienst niet vanzelfsprekend. Met
dit jaarverslag zetten wij een volgende stap in een eerder
ingezet proces van toenemende transparantie.
Rob Bertholee
Hoofd Algemene Inlichtingen- en Veiligheidsdienst

1

Inhoud

2

Samen werken aan een veilige toekomst

1

Inleiding

5

1

Terrorisme
1.1 Jihadistisch terrorisme
1.2 Endogene jihadistisch-terroristische dreiging
1.3 Overig terrorisme

9
9
12
12

2

Radicalisme en extremisme
2.1 Islamistisch extremisme
2.2 Moluks activisme
2.3 Links-extremisme
2.4 Rechts-extremisme
2.5 Anti-islam(isme)
2.6 Dierenrechtenextremisme
2.7 Intimiderend en/of gewelddadig verzet tegen het asiel- en vreemdelingenbeleid

15
15
16
16
17
17
17
18

3

Heimelijke inlichtingenactiviteiten van andere landen
3.1 Verschijningsvormen van heimelijke activiteiten en inmenging
3.2 Activiteiten en resultaten

21
21
24

4

Inlichtingen buitenland
4.1 Regionale ontwikkelingen
4.2 Activiteiten en resultaten

27
27
31

5

Proliferatie van massavernietigingswapens
5.1 De gezamenlijke Unit Contraproliferatie
5.2 Activiteiten en resultaten

33
33
34

6

Veiligheidsbevordering
6.1 Stelsel bewaken en beveiligen
6.2 Vitale sectoren
6.3 Voorlichting
6.4 Verbindingsbeveiliging

37
37
38
38
39

7

Vertrouwensfuncties en veiligheidsonderzoeken
7.1 Aanwijzing van vertrouwensfuncties
7.2 Veiligheidsonderzoeken

41
41
42

8

Organisatie, ontwikkeling en bedrijfsvoering
8.1 Samenwerking met de MIVD
8.2 Samenwerking met Regionale Inlichtingendiensten
8.3 Samenwerking met het internationale netwerk van collega-diensten
8.4 Cybersecurity
8.5 Reisbewegingen
8.6 Doorontwikkeling informatiehuishouding
8.7 Bedrijfsvoering

47
47
47
48
48
48
48
49

9

Verantwoording en toezicht
9.1 Tweede Kamer
9.2 Commissie voor de Inlichtingen- en Veiligheidsdiensten van de Tweede Kamer (CIVD)
9.3 Commissie van Toezicht betreﬀende de Inlichtingen- en Veiligheidsdiensten (CTIVD)
9.4 De Raad voor de Inlichtingen- en Veiligheidsdiensten (RIV)

51
51
51
52
52

10 Wetgeving en juridische zaken
10.1 Wijziging van de Wet op de inlichtingen- en veiligheidsdiensten 2002 (Wiv 2002)
10.2 Nationale politie en de Wiv 2002
10.3 Klachten
10.4 Verzoeken tot kennisneming
10.5 Notiﬁcatie

55
55
55
55
55
57

Begrippenlijst

58

Openbare publicaties 2011

60

3

De missie
De AIVD staat voor de nationale veiligheid door tijdig dreigingen, internationale
politieke ontwikkelingen en risico’s te onderkennen die niet direct zichtbaar zijn.
Hiertoe doet de dienst onderzoek in binnen- en buitenland. De AIVD deelt gericht kennis
en informatie die samenwerkingspartners en belanghebbenden aanzetten tot handelen.

De AIVD signaleert, adviseert en mobiliseert anderen en reduceert zelfstandig risico’s.
Hiermee vervult de dienst zijn eigen rol in het netwerk van overheidsorganisaties die de
veiligheid nationaal en internationaal beschermen.

van de
AIVD
4

Inleiding
De AIVD richt zijn capaciteit op risico’s en bedreigingen
die potentieel een grote impact hebben op de nationale
en internationale veiligheidsbelangen van Nederland. De
AIVD beoogt vanuit zijn zelfstandige informatiepositie de
belanghebbenden en samenwerkingspartners van context,
unieke informatie en van handelingsperspectieven te
voorzien. Hierdoor kunnen dreigingen tegen de nationale
veiligheidsbelangen tijdig worden onderkend en zo nodig
worden gereduceerd.

De taken van de AIVD
De taken van de AIVD zijn wettelijk bepaald en beschreven
in artikel 6, tweede lid, sub a t/m e van de Wet op de
inlichtingen- en veiligheidsdiensten 2002 (Wiv 2002). De
AIVD is bevoegd bij de uitvoering van de taken gebruik te
maken van bijzondere bevoegdheden. De minister van
Binnenlandse Zaken en Koninkrijksrelaties is verantwoordelijk voor een goede taakuitvoering door de AIVD.
In termen van de Wiv 2002 voert de AIVD zijn taken uit voor
‘de bescherming van de democratische rechtsorde, dan wel
de veiligheid of andere gewichtige belangen van de staat’.
De AIVD komt in beeld als een van de (inter)nationale veiligheidsbelangen in het geding is en met name als de risico’s
of bedreigingen van deze belangen:
 heimelijk van aard zijn (als ze voor partijen die niet over
de bijzondere bevoegdheden van de AIVD beschikken,
niet of moeilijk zichtbaar zijn);
 worden ingegeven door ondemocratische politieke intenties of gericht zijn op het veranderen of ontwrichten van
onze samenleving via ondemocratische middelen;
 een majeure impact kunnen hebben op de (inter)nationale veiligheidsbelangen van de Nederlandse staat en
samenleving.

Taken
Op basis van artikel 6, tweede lid, sub a t/m e heeft de
AIVD de volgende taken.
 A-taak: onderzoek naar personen en organisaties
die aanleiding geven tot het ernstige vermoeden dat
zij een gevaar vormen voor het voortbestaan van de
democratische rechtsorde dan wel voor de veiligheid
of voor andere gewichtige belangen van de staat.
 B-taak: het uitvoeren van veiligheidsonderzoeken
naar personen die een vertrouwensfunctie (gaan)
vervullen en adviseren over de aanwijzing van die
vertrouwensfuncties.
 C-taak: veiligheidsbevordering door het gericht met
belanghebbenden delen en duiden van dreigingsinformatie en de bevordering van informatie- en
verbindingsbeveiliging.
 D-taak: onderzoek betreffende andere landen
(ook wel inlichtingentaak genoemd).
 E-taak: het opstellen van dreigings- en risicoanalyses
in het kader van het Stelsel bewaken en beveiligen
(gericht op personen, objecten, diensten en evenementen in het rijksdomein).

In het licht van de A-taak worden de gebieden van onderzoek bepaald op basis van risicoanalyses en -inschattingen.
Hierin worden de nationale veiligheidsbelangen van de
Nederlandse staat en samenleving, de risico’s en bedreigingen daarvan en het bestaande weerstandsvermogen
tegen elkaar afgewogen. Het weerstandsvermogen wordt
onder andere bepaald aan de hand van de vraag in hoeverre
andere overheidsdiensten de betreﬀende dreiging al in
beeld hebben of proberen te reduceren.
Het uitvoeren van veiligheidsonderzoeken naar personen
die vertrouwensfuncties (gaan) vervullen (de B-taak van de
AIVD) heeft een eigen wettelijke basis, de Wet veiligheidsonderzoeken (Wvo). De aanwijzing van vertrouwensfuncties
geschiedt door de verantwoordelijke vakministers of werkgevers. De AIVD adviseert hierin.

5

De uitvoering van de D-taak vindt plaats aan de hand van
het ‘Aanwijzingsbesluit Buitenland-taak’ dat de ministerpresident vaststelt in overeenstemming met de betrokken
vakministers. Hier gaat een proces aan vooraf waarin enerzijds belangen en informatiebehoeften van de afnemers en
anderzijds dreigingsinschattingen en operationele mogelijkheden en risico’s van de kant van de AIVD (en de MIVD)
worden afgewogen.
Bij de C- en E-taak worden enerzijds op basis van de eigen
verantwoordelijkheid en expertise van de AIVD en anderzijds in overleg met (onderdelen van) departementen keuzes
gemaakt voor bestuurlijke instanties, maatschappelijke
sectoren of onderwerpen waarop de veiligheidsbevorderende activiteiten zich richten.

2011 in vogelvlucht
De AIVD wordt bij zijn taakuitvoering geconfronteerd
met twee belangrijke meerjarige trends: internationalisering en technologisering. De risico’s en bedreigingen
voor de nationale en internationale veiligheidsbelangen
van de Nederlandse staat en de samenleving vinden hun
oorsprong in toenemende mate buiten de Nederlandse
grenzen. Zij komen voort uit een steeds dynamischer en
onzekerder internationale omgeving. In 2011 heeft deze
ontwikkeling zich onder andere geuit bij jihadistisch
geïnspireerde terroristische dreigingen die zich op onverwachte momenten in verschillende landen in Europa
hebben voorgedaan. Nieuwe terroristische dreigingen
kunnen zich onvoorspelbaar, in korte tijd en van buitenaf
(exogeen) ontwikkelen. Geradicaliseerde individuen die
niet of nauwelijks in verband staan met in Europa gekende
netwerken krijgen training in moeilijk toegankelijke
strijdgebieden. Hun potentiële doelwit kan liggen in het
land van verblijf maar ook in een niet te voorzien ander
land. Daarom is de AIVD zeer waakzaam waar het complexe
en aan elkaar verbonden factoren betreft als radicalisering,
rekrutering, (reis)intenties en de daadwerkelijke bereidheid
om tot geweld over te gaan.
De aanslagen van Anders Breivik in en rond Oslo in juli
2011 illustreren dat aanslagen door een solistische dreiger
niet zijn voorbehouden aan jihadistisch terroristen. In het
door hem verspreide Manifest formuleert hij als motivering
voor zijn daden een ideologie die als anti-islamitisch, antimulticulturalistisch en anti-’links’ kan worden omschreven.
Naar aanleiding van deze aanslagen heeft de AIVD een
onderzoek gestart naar de vraag of dit gedachtegoed ook in
Nederland individuen tot denkbeelden kan brengen die een
dreiging kunnen vormen voor de democratische rechtsorde.

6

De ‘Arabische Lente’ is een voorbeeld van een ontwikkeling
die direct of indirect kan leiden tot risico’s voor de
Nederlandse nationale belangen. Door de destabilisering
in de Arabische wereld ontstaat ruimte voor personen
met jihadistische sympathieën, waardoor een dreiging
zou kunnen ontstaan tegen westerse belangen. Daarnaast
heeft Nederland baat bij regionale stabiliteit vanwege de
geopolitieke ligging van de Arabische wereld en het belang
daarvan voor de energietoevoer en -productie en internationaal transport.
Risico’s en bedreigingen kenmerken zich steeds meer door
een verdergaande technologisering. In toenemende mate
kunnen statelijke en niet-statelijke actoren beschikken over
hoogwaardige informatie-, communicatie-, beveiligingsen wapentechnologie die in combinatie met (agressieve)
geopolitieke intenties gevolgen kunnen hebben voor de
Nederlandse veiligheidsbelangen.
Een andere technologische ontwikkeling is die op het
gebied van encryptie en het onzichtbaar maken van informatie op internet. Deze vormt een grote uitdaging voor
de AIVD en zijn samenwerkingspartners op het gebied van
terrorismebestrijding. De digitale inbraak bij DigiNotar
geeft aan dat risico’s en bedreigingen met een technologische component zich onverwacht snel en onvoorspelbaar
voor kunnen doen. De inbraak bij DigiNotar toont bovendien aan dat dergelijke aanvallen in potentie een serieuze
bedreiging vormen voor de nationale veiligheid.
Deze twee trends dwingen de AIVD te investeren in het
kennisniveau op het gebied van de technologische ontwikkelingen en de samenwerking met onze (strategische)
partners verder te intensiveren. Zie voor een uitgebreidere
beschrijving hoofdstuk 8 Organisatie, ontwikkeling en
bedrijfsvoering. Op het gebied van technologie heeft de
AIVD in 2011 geïnvesteerd in technische inlichtingenmiddelen en informatietechnologiesystemen voor het
verwerven, ﬁlteren en analyseren van (zeer) grote hoeveelheden gegevens en verbindingsbeveiligingen.

7

8

1 Terrorisme
Terrorisme is een blijvend aandachtsgebied van de AIVD.
De AIVD geeft prioriteit aan (verdere uitbouw van) een
eigen hoogwaardige inlichtingenpositie over personen
en organisaties in Nederland en het buitenland die een
mogelijke terroristische dreiging vormen voor Nederland
of Nederlandse belangen elders. De aanslagen van Anders
Breivik in juli 2011 tonen aan dat een terroristische dreiging
niet van buiten hoeft te komen, maar ook kan ontstaan in
de eigen samenleving. Deze aanslagen laten ook zien dat
achter een aanslag niet altijd een organisatie of netwerk
zit, maar dat een aanslag ook door een eenling kan worden
gepland en uitgevoerd.

1.1 Jihadistisch terrorisme
De AIVD heeft in 2011 prioriteit gegeven aan het tijdig
onderkennen van jihadistisch-terroristische dreiging
van buiten Nederland (exogeen). In 2011 heeft de AIVD
geen concrete dreiging tegen Nederland geconstateerd.
Jihadisten richten zich niet alleen tegen ongelovige regimes
in de islamitische wereld zelf. Zij richten zich ook tegen
het Westen dat wordt beschouwd als vijand van de islam.
Nederland behoort tot die groep landen en blijft daarom in
de ogen van jihadisten een gerechtvaardigd doelwit voor het
plegen van aanslagen.
De dood van Osama bin Laden door een actie van het
Amerikaanse leger heeft Al Qaida een belangrijke slag
toegebracht. Onder Bin Ladens opvolger Ayman al-Zawahiri
blijkt sprake van een accentverschuiving in de strategie.
Al-Zawahiri en andere belangrijke leiders hebben moslims
overal ter wereld opgeroepen tot het plegen van aanslagen
in hun eigen land. Dat neemt niet weg dat Al Qaida nog
steeds de intentie heeft het Westen te treﬀen met aanslagen.
Maar de individuele plicht tot jihad, zoals Al Qaida die altijd
heeft uitgedragen, lijkt nu een praktischer en kleinschaliger
invulling te krijgen door individuele moslims op te roepen
tot het zelfstandig plegen van aanslagen. Deze boodschap
werd ook uitgedragen in het door Al Qaida op het Arabisch
Schiereiland (AQAS) uitgegeven internettijdschrift Inspire.
Hoewel deze oproepen nog geen zichtbare gevolgen hebben
gehad in Nederland, blijken allerlei preken en andere
teksten op internet een inspiratiebron voor individuen om
aanslagen te plegen.

Een voorbeeld hiervan is Arid Uka die in maart 2011 op het
vliegveld van Frankfurt een aanslag pleegde waarbij hij twee
Amerikaanse soldaten doodde en er twee verwondde.
In het dreigingsbeeld heeft de solistische dreiger dan ook
een prominentere plaats gekregen omdat ook in Nederland
jihadisten zich aangesproken kunnen voelen door deze
oproepen.
Arabische Lente
De omwenteling in de Arabische wereld, vaak aangeduid als ‘Arabische Lente’, kwam voor velen als een
grote verrassing. Dit gold ook voor leiders van de
wereldwijde jihad, zoals Bin Laden en Al-Zawahiri. Via
internet probeerde met name Al-Zawahiri de Arabische
Lente als een jihadistisch geïnspireerde gebeurtenis af
te schilderen en hij doet pogingen de opstanden met
terugwerkende kracht als jihadistisch te ‘herframen’.
De jihadisten hebben echter geen enkele rol gespeeld in
de revoltes. Deze hadden juist een sterk sociaaleconomisch en politiek-seculier karakter. Een uitzondering lijkt Libië, waar strijdgroepen met een zeker
radicaal-islamitisch karakter hebben deelgenomen aan
de gevechten tegen de troepen van Khadaffi. Hoewel
enkele personen uit het Westen op grond van een
jihadistische inspiratie hebben geprobeerd deel te
nemen aan die gevechten, heeft de Arabische Lente
over het geheel genomen niet geleid tot een gedragsverandering van jihadisten in het Westen: zij blijven zich
richten op de gebieden waar daadwerkelijk de jihad
wordt gestreden. Overigens kan de overgangsfase
waarin een aantal Arabische landen zich momenteel
bevindt wel leiden tot meer ruimte voor jihadisten,
omdat de druk waaronder zij leefden tijdens de oude
regimes is verminderd.

9

Afghanistan-Pakistan
Jihadisten uit het Westen, ook uit Nederland, trekken nog
steeds naar de regio Afghanistan-Pakistan om daar deel
te nemen aan de jihad. Zij zijn daar betrokken bij lokale
conﬂicten, met name in het grensgebied van beide landen.
Zij vormen zo een dreiging tegen Nederlandse en andere
westerse belangen in die regio. In 2011 is ook gebleken dat
nog steeds een concrete dreiging uitgaat van terugkerende
jihadisten uit deze regio, die plannen hebben om in Europa
aanslagen te plegen. Zo werden in Duitsland en Oostenrijk
in respectievelijk april en juni jihadisten aangehouden die
in de regio Afghanistan-Pakistan waren getraind. Zij hadden
de opdracht gekregen in het Westen aanslagen te plegen.
De aanvallen met onbemande vliegtuigen waardoor
inmiddels talloze leiders van jihadistische groeperingen,
waaronder Al Qaida, zijn uitgeschakeld, hebben geleid tot
vermindering van de communicatie- en planningscapaciteit.
Somalië
De jihadistische beweging Al Shabaab (AS) streeft naar vestiging van een islamitische staat op Somalisch grondgebied.
De strijd van AS is primair een lokaal conﬂict. Aan de beweging is echter ook een factie verbonden van internationale
jihadisten, die streven naar een internationaal gevoerde
jihad en die de intentie en middelen hebben om aanslagen
te plegen buiten Somalisch grondgebied. Tot de doelwitten
van AS behoren met name (westerse) hulpverleningsorganisaties in Somalië zelf. Vooral de internationale
jihadisten van AS echter vormen in en buiten Somalië een
dreiging tegen Nederlandse belangen in de regio. Als reactie
op een aantal ontvoeringen van westerlingen in oktober
2011 startte Kenia een grootschalig oﬀensief tegen AS. Dat
heeft AS strategisch in het nauw gebracht, maar tegelijkertijd is de terroristische dreiging jegens westerse en daarmee
Nederlandse belangen in Kenia en andere buurlanden
toegenomen. Eind 2011 vonden in Kenia enkele kleinere
aanslagen plaats, die gezien kunnen worden als een reactie
op het Keniaanse oﬀensief in Somalië.
Onderzoek van de AIVD heeft in 2011 niet geleid tot
aanwijzingen voor aanslagdreiging vanuit Somalië jegens
Nederland. Maar er zijn wel steeds meer aanwijzingen dat
personen met de Nederlandse nationaliteit zich willen
aansluiten bij AS of dat daadwerkelijk hebben gedaan.
Vooralsnog lijken jihadisten die naar Somalië gaan vooral te
willen deelnemen aan de strijd in Somalië zelf, maar het is
goed denkbaar dat sommigen zullen terugkeren om in het
Westen een aanslag te plegen. In Nederland blijft bovendien
sprake van een voedingsbodem voor radicalisering onder
Somaliërs en zijn er aanwijzingen dat enkele leden van deze
gemeenschap deel uitmaken van transnationale netwerken
die ten dienste staan van AS.

10

Jemen
Al Qaida op het Arabisch Schiereiland (AQAS) neemt deel
aan de strijd die gevoerd wordt tussen het regeringsleger
en andere strijdende partijen. AQAS is slechts een van de
strijdende partijen. Door gebiedsverovering kan AQAS meer
mogelijkheden creëren voor facilitering, training en de
voorbereiding van aanslagen in en buiten Jemen. In 2011
heeft AQAS, anders dan in 2010, geen aanslagen buiten
Jemenitisch grondgebied gepleegd. Dat wijst waarschijnlijk
op de beperkte capaciteit daartoe als gevolg van deelname
aan de strijd in Jemen zelf. Een belangrijke inspirator van
AQAS is de jihadistische ideoloog Anwar al-Awlaki. Zijn
dood in oktober 2011 is een zware klap voor het internationaal jihadisme. Met zijn vermogen om zijn boodschap ook
in vloeiend Engels te presenteren bereikte Al-Awlaki een
groot niet-Arabischtalig publiek en wist hij met name in
het Westen jihadisten te inspireren. De afgelopen jaren is
gebleken dat de boodschap van Al-Awlaki jihadisten direct
heeft aangezet tot het plegen van aanslagen. Een direct
verband tussen de in het internettijdschrift Inspire uitgedragen oproep om aanslagen in het eigen land te plegen en
aanslagen in Nederland is niet waargenomen in 2011.
Noord-Afrika
Al Qaida in de Islamitische Maghreb (AQIM) heeft zich in
2011 vooral regionaal beter gepositioneerd. Er is sprake
van een verdere uitbreiding van de invloedssfeer van
Algerije naar Mali, Mauritanië en Niger. Dat betekent dat
de activiteiten van de organisatie zich over een enorm
gebied uitstrekken. AQIM vormt in deze regio een duidelijke
dreiging tegen westerse belangen die zich onder meer uit in
regelmatige ontvoeringen van westerlingen. In november
2011 werd in Mali een Nederlander ontvoerd.
De revolutie in Libië is grotendeels aan AQIM voorbij
gegaan. Alhoewel radicale moslims, die deels gelieerd zijn
aan AQIM, een zekere mate van betrokkenheid hadden bij
de strijd in dit land, hebben zij geen doorslaggevende rol
gespeeld bij de omverwerping van het regime van kolonel
Khadaﬃ. Internationaal bestaan echter grote zorgen over
het destabiliserende eﬀect dat wapensmokkel uit Libië kan
hebben op reeds bestaande veiligheidsproblemen in de
regio waaronder de terroristische strijd van AQIM. Dit eﬀect
is momenteel al zichtbaar in het noorden van Mali waar
onder invloed van uit Libië afkomstige wapens (en strijders)
de al langer sluimerende onafhankelijkheidsstrijd van
Toeareg-rebellen nieuw leven is ingeblazen.

Reisbewegingen
De AIVD heeft in 2011 veel onderzoek verricht naar personen
die vanuit Nederland wilden vertrekken naar gebieden
waar zij konden deelnemen aan de jihad bijvoorbeeld om
te strijden tegen Westerse militairen in Afghanistan. Er
zijn de afgelopen jaren enkele tientallen personen vanuit
Nederland naar een strijdgebied afgereisd met de intentie
om deel te nemen aan jihadistische activiteiten. Het aantal
jihadistische reisbewegingen was in 2011 groter dan in
voorgaande jaren en Nederlandse jihadisten slaagden er
bovendien vaker in om aansluiting te vinden bij sleutelﬁguren binnen internationaal opererende netwerken.
Als deze personen naar Nederland terugkeren kunnen zij
mogelijk aanslagen plegen of andere jihadisten ondersteunen bij het plegen van aanslagen. Elders in Europa
hebben in 2011 aanhoudingen plaatsgevonden die verband
hielden met het voorbereiden van aanslagen door personen
die in de regio Afghanistan-Pakistan waren getraind. Een
gevolg van de open grenzen in Europa is dat personen en
dus ook jihadisten zich makkelijker door Europa kunnen
bewegen. Daarom geven aanhoudingen elders in Europa
soms aanleiding onderzoek te verrichten naar mogelijke
relaties met Nederland.
De AIVD heeft ook in 2011 pogingen van jihadisten om uit
te reizen verstoord. Hierbij werd samengewerkt met en
informatie geleverd aan een aantal strategische partners
waaronder het Openbaar Ministerie (OM), de Nationale
Recherche (NR) en de Immigratie- en Naturalisatiedienst
(IND).
Internet
Internet speelt een belangrijke rol bij het internationaal
jihadisme. Bepaalde jihadistische webfora zijn erg
invloedrijk en vormen de facto de kern en motor van de
wereldwijde virtuele jihadistische beweging. De AIVD schat
dat ongeveer 25.000 jihadisten afkomstig uit meer dan
100 landen deel uitmaken van deze kernfora. Een van de
krachtigste eigenschappen van de kernfora is dat alle leden
kunnen deelnemen aan groepsdiscussies over een breed
palet aan thema’s. In deze interactieve groepsdiscussies
wordt opgeroepen tot en toegewerkt naar door henzelf
legitiem geacht geweld tegen de vijanden van de ‘ware’
islam. Deze kernfora bieden westerse jihadisten bovendien een unieke mogelijkheid om in contact te komen
met gelijkgestemden in jihadistische strijdgebieden als
Afghanistan of Jemen. Door dergelijke contacten kunnen
zij geïnspireerd raken en begeleid worden bij een eventuele
jihadgang of ingezet worden voor een eventuele aanslag in
het Westen.

Van jihadisten die actief zijn op jihadistische webfora is
doorgaans niet bekend wie zij zijn. Dit maakt het moeilijk
om een goede inschatting te maken van de dreiging die
uitgaat van zulke individuele jihadisten. Het onderkennen
van belangrijke personen op ‘jihadistisch internet’ was
in 2011 dan ook een van de belangrijkste doelen van het
onderzoek van de AIVD. Dit onderzoek heeft geresulteerd
in meer zicht op de werking van jihadistisch internet en de
onderlinge verbondenheid tussen diverse personen, cellen
en groeperingen. Het internetonderzoek vindt plaats in
nauwe samenwerking met buitenlandse partners.
Samenwerking
Jihadistisch terrorisme is een internationaal fenomeen
dat zich niets van landsgrenzen aantrekt. Daarbij speelt
internet, bij uitstek een medium dat over landsgrenzen
heen gaat, een bijzonder belangrijke rol. Dit noodzaakt
tot samenwerken met vele (inlichtingen- en veiligheids)
diensten binnen en buiten Nederland. De AIVD werkt
intensief samen met internationale partners op het
gebied van internetonderzoek, waarbij informatie
wordt uitgewisseld en kennis gedeeld. De technologische wedloop die zich met name op internet afspeelt,
noodzaakt tot bundeling van kennis en expertise.
Gebruik van encryptie en het steeds verder ‘onzichtbaar’ maken van informatie op internet door jihadisten
vormen grote uitdagingen voor terrorismebestrijders.
Bundeling van kennis is daarom van het allergrootste
belang. Met de Militaire Inlichtingen- en Veiligheidsdienst (MIVD) wordt op het gebied van jihadistisch
terrorisme steeds intensiever samengewerkt inzake
zowel het inwinnen van inlichtingen als gezamenlijke
analyse. Daarnaast werkt de AIVD op Europees niveau
in onder meer de Counter Terrorist Group (CTG) aan
multilaterale analyses van jihadistische en andere
terroristische fenomenen.

11

1.2 Endogene jihadistischterroristische dreiging
Het beeld van lokale jihadistische netwerken is in
2011 weinig veranderd. Er blijft sprake van een geringe
aantrekkingskracht van en samenhang binnen deze
netwerken. Desondanks zijn nog steeds jihadisten actief
in Nederland. Zij zijn weinig coherent georganiseerd.
Jihadisten in Nederland die willen deelnemen aan de jihad,
kiezen er doorgaans nog steeds voor om dit buiten ons land
te doen. De oproep van de kant van Al Qaida om individueel, in de eigen omgeving aanslagen te plegen, heeft op
lokaal niveau in 2011 geen zichtbare navolging gevonden.
Wel zijn Nederlandse jihadisten actief op radicale webfora,
waar zij in contact kunnen komen met jihadisten buiten
Nederland. Er blijft dan ook nog steeds een dreiging uitgaan
van lokale jihadistische groepen in Nederland.
‘Verwarden’
In onderzoeken naar de endogene jihadistische dreiging
komen soms personen naar voren bij wie sprake is van
psychische problemen. De vermenging van deze problematiek met een jihadistisch gedachtegoed, soms in combinatie
met een fascinatie voor geweld, maakt dergelijke personen
in potentie een gevaar voor de nationale veiligheid. Doordat
soms onduidelijk is wat bij hen realiteit is en wat niet, is het
voor de AIVD moeilijk een betrouwbaar dreigingsbeeld over
dergelijke, veelal solistisch opererende personen te vormen.
Onderzoek hiernaar vergt veel capaciteit. De AIVD werkt op
dit terrein samen met diverse partners, zoals de Immigratieen Naturalisatiedienst (IND), het Openbaar Ministerie
(OM), de Nationaal Coördinator Terrorismebestrijding en
Veiligheid (NCTV) en de landelijke en lokale politiediensten,
en draagt bij aan deze onderzoeken door onder meer het
uitbrengen van ambtsberichten.

1.3 Overig terrorisme
De terroristische dreiging voor Nederland wordt gedomineerd door het jihadisme. De aanslagen door Anders Breivik
in Noorwegen laten echter zien dat plotseling een terroristische dreiging kan ontstaan uit een andere hoek (zie hiervoor verder paragraaf 2.5). Hoewel in Nederland geen sprake
is van een ontwikkeling naar terroristisch geweld vanuit
andere extremistische groeperingen dan jihadisten, kan een
actie door een geradicaliseerde eenling (‘lone wolf’) nooit
worden uitgesloten. Naast jihadistisch terrorisme heeft
Nederland nog wel te maken met facilitering van buitenlands separatistisch terrorisme.

12

PKK
De Koerdische Arbeiderspartij (Partiya Karkerên Kurdistan,
PKK) rekruteert in Europa jonge Koerden voor de
gewapende strijd tegen het Turkse leger in Zuidoost-Turkije
en Noord-Irak. Ook in Nederland vinden deze rekruteringsactiviteiten plaats. Ze zijn structureel van aard en goed
georganiseerd. De AIVD informeert zowel de nationale overheid, zoals het Ministerie van Veiligheid en Justitie en het
Ministerie van Binnenlandse Zaken en Koninkrijksrelaties,
als het lokaal bestuur over deze heimelijke rekruteringsactiviteiten met als doel de kennis hierover en de weerstand
hiertegen te vergroten.
Sinds juli 2011 is de gewapende strijd van de PKK tegen
het Turkse leger toegenomen. Tegelijk is onrust ontstaan
binnen de Koerdische gemeenschap over het lot van
Abdullah Öçalan, de leider van de PKK die een gevangenisstraf uitzit in Turkije. Deze ontwikkelingen zorgen voor
frustratie en een verhoogd activisme binnen de Koerdische
gemeenschap in Nederland. Dat heeft in 2011 geleid tot
enkele verstoringen van de openbare orde.
Noord-Iers republikeins terrorisme
Mede met het oog op de Olympische Spelen in Londen in
2012 heeft de AIVD in 2011 aandacht besteed aan NoordIerse (republikeinse) terroristische groeperingen. De laatste
jaren neemt in Noord-Ierland het aantal actieve individuen,
en daarmee het geweld van terroristische groepen, weer
toe. In 2011 hebben Noord-Ierse terroristische groepen
enkele tientallen aanslagen gepleegd. Dat is praktisch een
verdubbeling van het aantal incidenten ten opzichte van
enkele jaren geleden. Het hoofddoelwit van de aanslagen
vormen doorgaans veiligheidspersoneel, zoals agenten van
de Noord-Ierse politie (Police Service of Northern Ireland, PSNI),
en militaire doelen.
In het verleden heeft Nederland ongewild een aanzienlijke rol gespeeld als logistieke basis voor Noord-Ierse
terroristische groeperingen, zoals de Provisional Irish
Republican Army (PIRA). Hoewel de sterkte, de mate van
organisatie en de activiteiten van de Noord-Ierse terroristische groepen minder groot zijn dan ten tijde van de
PIRA, vormen zij een blijvende en ernstige dreiging voor
het Verenigd Koninkrijk. De AIVD doet onderzoek naar
Noord-Iers republikeins terrorisme om te voorkomen dat
Nederland hiervoor opnieuw een logistieke basis wordt.

13

14

2 Radicalisme en extremisme
2.1 Islamistisch extremisme
De AIVD verricht onderzoek naar islamistisch extremisme
en heeft zich de afgelopen jaren vooral gericht op radicale
en/of (ultra-)orthodoxe islamitische bewegingen,
zoals de Tablighi Jamaat, de Hizb ut-Tahrir en de
Moslimbroederschap, en op het salaﬁsme. Uit dit onderzoek is gebleken dat de dreiging die uitgaat van deze
bewegingen thans beperkt is. Hierover heeft de AIVD het
afgelopen jaar belanghebbenden op nationaal en lokaal
niveau geïnformeerd. Verder heeft de AIVD geconstateerd
dat radicale moslims zich meer individueel of in klein
verband manifesteren. Sinds de tweede helft van 2011 richt
de AIVD zich daarom meer op individuele gevallen van
radicalisering, in het bijzonder op personen, organisaties
en instellingen die een radicale islamitische boodschap
verkondigen en daarmee de radicalisering van anderen
bevorderen.
Salaﬁsme
In het onderzoek naar salaﬁsme heeft de AIVD vastgesteld
dat een belangrijke groep salaﬁsten rond de As-Soennah
moskee in Den Haag op succesvolle wijze invloed uitoefent
op enkele moskeeën in de regio. Als gevolg daarvan is
het uitgedragen gedachtegoed van deze moskeeën meer
salaﬁtisch georiënteerd geworden. De AIVD heeft echter
geen activiteiten waargenomen die een bedreiging vormen
voor de nationale veiligheid. Jongeren met gewelddadigjihadistische sympathieën worden op aanraden van deze
groep salaﬁsten zelfs actief geweerd uit deze moskeeën. De
salaﬁtische ideologie bevat evenwel elementen die strijdig
zijn met de democratische rechtsorde en (op termijn)
kunnen bijdragen aan onverdraagzaam isolationisme en
polarisatie. Daarom blijft aandacht voor ontwikkelingen
rondom het salaﬁsme vanuit de overheid noodzakelijk.
De AIVD heeft in 2011 het lokaal bestuur hierover
geïnformeerd.

Moslimbroederschap
De AIVD heeft onderzoek verricht naar de
Moslimbroederschap in Nederland en vastgesteld dat deze
beweging thans geen feitelijke bedreiging vormt voor
de democratische rechtsorde of de nationale veiligheid.
De AIVD heeft vastgesteld dat noch de onderkende
doelstellingen noch de activiteiten van de Nederlandse
Moslimbroederschapbeweging strijdig zijn met de democratische rechtsorde. Wel is geconstateerd dat de activiteiten
van deze beweging op termijn mogelijk een risico kunnen
vormen.
Over de resultaten en conclusies van het onderzoek is in
april 2011 gerapporteerd door middel van een brief aan de
Tweede Kamer1.
Shariah4Holland
Shariah4Holland is een kleine radicaal-islamitische
beweging die openlijk streeft naar invoering van de sharia
in Nederland. De beweging spreekt zich daarbij op een
provocatieve manier uit tegen ‘afvallige’ moslims en de
‘verdorven’ westerse maatschappij. In diverse landen
bestaan vergelijkbare bewegingen, zoals Shariah4Belgium
en de in Verenigd Koninkrijk verboden organisatie
Islam4UK. Op 7 december 2011 verstoorden aanhangers van
Shariah4Holland een debat in Amsterdam over hervormingen in de islam. Kort daarna gaven Shariah4Holland en
Shariah4Belgium aan dat zij meer van dit soort acties gaan
ondernemen.
De dreiging van Shariah4Holland komt thans voort uit het
polariserend en radicaliserend eﬀect dat uitgaat van provocatieve acties en dubbelzinnige uitingen over het gebruik
van geweld. Er is een risico dat aanhangers uit de vaste
kern of sympathisanten van Shariah4Holland de grens naar
geweld oversteken.

1

Vergaderjaar 2010-2011, 29 614, nr. 26.

15

2.2 Moluks activisme
De regering in ballingschap van de Republik Maluku
Selatan (RMS, de Republiek der Zuid-Molukken) heeft in
2011 gekozen voor een koers van confrontatie door acties te
voeren met een hoger politiek en mediaproﬁel. Daarmee
wilde men het onverwachte succes van het kort geding
tegen de Nederlandse staat in oktober 2010, waarmee het
staatsbezoek van de Indonesische president werd gedwarsboomd, voortzetten. In het afgelopen jaar heeft dit onder
andere geresulteerd in een stevig aangezette open brief van
RMS-president John Wattilete aan minister-president Mark
Rutte. In de brief waarschuwde Wattilete voor Moluksactivistische excessen als de rechter zich in zijn nadeel zou
uitspreken in een hogerberoepzaak tegen de RMS-regering.
De Molukse gemeenschap, en in het bijzonder de jongeren,
heeft zich rond deze rechtszaak gemanifesteerd met
demonstraties en vlagvertoon. Daarnaast hebben Molukse
jongeren op 7 april 2011 de viering van de Pasar Malam
Indonesia in Den Haag verstoord. Deze vorm van activisme
trok in 2011 diverse keren de aandacht en volgde op evenementen als de jaarlijkse herdenking van de proclamatie van
de RMS op 25 april, op gebeurtenissen en ontwikkelingen
op de eilanden zelf en op politieke gebeurtenissen zoals de
komst van Indonesische hoogwaardigheidsbekleders naar
Nederland. Het Moluks activisme van de RMS uit zich tot nu
toe vooral als een openbare-ordeprobleem en blijft gericht
op een maatschappijbrede bekendheid met en erkenning
van het Molukse pleidooi voor onafhankelijke Molukken.

2.3 Links-extremisme
Antifascisme
De landelijk actieve Antifascistische Actie (AFA) deed in 2011
nauwelijks van zich spreken. Een uitzondering vormde de
Friese afdeling die op geheel autonome, door de overige
afdelingen bekritiseerde, wijze acties uitvoerde. AFA-Fryslân
breidde de activiteiten uit richting verzet tegen asiel- en
vreemdelingenbeleid.

16

De binnen AFA geformeerde werkgroep Laat Ze Niet Lopen
(LZNL) richt zich tegen elk extreemrechts initiatief tot
demonstratie of vergadering. LZNL liet in 2011 vooral van
zich horen met het zelfontwikkelde concept waarin LZNL
de randvoorwaarden voor acties organiseert (mobilisatie,
arrestantenondersteuning, woordvoering) maar deze laat
uitvoeren door lokale groeperingen en individuen. LZNL
participeert echter zelf nauwelijks in de lokale acties. Met
name in Enschede leidde een beoogde confrontatie met de
extreemrechtse Nederlandse Volks Unie (NVU) tot schermutselingen met de politie, waarbij een aantal gewonden viel
en een groot aantal lokale actievoerders gearresteerd werd.
Anarcho-extremisme
Het single-issue-extremisme heeft in ons land sinds enige
jaren steeds meer plaats gemaakt voor samenwerkingsverbanden waarbinnen diverse categorieën actievoerders
(onder andere milieu, asiel, antifascisme, antirepressie en
antiglobalisering) samen optrekken. Men is niet langer
alleen in woord solidair met andere actievoerders, maar in
toenemende mate ook in daad. De AIVD is in de loop van
2010 voor dit verschijnsel de term anarcho-extremisme
gaan gebruiken. Als samenbindende factor geldt dat zij
allen in theorie (in woord en gedachte) anarchistisch en
in de praktijk (in hun feitelijke uitingen) extremistisch
zijn. Anarcho-extremisten zijn uit op een verandering
van de huidige maatschappij en zijn desnoods bereid
geweld te gebruiken om dat te bereiken. Ze doen dit met
deels gewelddadige acties tegen gepercipieerde repressie
(identiﬁcatieplicht, camerabewaking, antikraakwet), maar
ook op het gebied van dierenwelzijn of tegen extreemrechts. Dit geweld is in 2011 toegenomen.
Anarcho-extremisten zijn op vele terreinen en in diverse
samenstellingen actief. Zo waren begin 2011 Amsterdamse
anarchisten met AFA-Den Haag nauw betrokken bij de uit
de hand gelopen studentendemonstratie in Den Haag.
Een deel van de anarcho-extremisten schuwt ook geweld
tegen de autoriteiten niet. In 2011 liepen de 1 mei-viering
in Utrecht en de herdenking van een jaar antikraakwet
op 1 oktober geheel uit de hand. Bij de hardhandige
confrontatie met de politie vielen over en weer gewonden
en er werden arrestaties verricht. Na dit incident werd
op een ‘linkse’ site opgeroepen tot vernieling van
politie-eigendommen. Dat resulteerde in een aanval met
molotovcocktails op geparkeerde politieauto’s.

2.4 Rechts-extremisme
In 2011 zijn geen majeure wijzigingen geconstateerd in
het beeld dat is geschetst in de nota Afkalvend front, blijvend
beladen van november 2010 over de dreiging die uitgaat
van extreemrechts en rechts-extremisme. De dreiging die
van het rechts-extremisme uitgaat tegen de democratische
rechtsorde in Nederland is gering. Er is sprake van organisatorische fragmentatie, ideologische verschillen van
inzicht en een kleine, vooral op sociaal-vriendschappelijke
basis georganiseerde achterban. Ontwikkelingen in 2011,
zoals de aanslagen in Noorwegen door Anders Breivik en de
ontdekking van een mogelijk rechts-terroristisch netwerk
in Duitsland, de Nationalsozialistischer Untergrund (NSU),
hebben op het Nederlandse rechts-extremisme nauwelijks
tot geen invloed gehad. De AIVD heeft geen verbanden
geconstateerd tussen Anders Breivik, zijn gedachtegoed en
rechts-extremisten in Nederland en evenmin tussen de NSU
en rechts-extremisten in Nederland. Deze ontwikkelingen
in het buitenland hebben het belang van waakzaamheid op
(gewelddadige) uitwassen vanuit een rechts-extremistische
ideologie wel onderstreept.
In oktober 2011 is de politie op basis van door de AIVD
uitgebrachte ambtsberichten opgetreden tegen een groep
rechts-extremisten in Noord-Holland. Hierbij werd vastgesteld dat deze Ulfhednargroep/Vanguardgroep over wapens
beschikte. De wapens dienden voor zover bekend geen
direct politiek doel maar waren voor de handel bestemd.
Het onderzoek door de politie heeft daarvoor aanwijzingen
opgeleverd.

2.5 Anti-islam(isme)
Naar aanleiding van de aanslagen van Anders Breivik heeft
de AIVD het onderzoek naar signalen die kunnen wijzen
op een dreiging tegen de democratische rechtsorde uit
anti-islamitische, anti-multiculturalistische en anti-‘linkse’
hoek geïntensiveerd. Dit fenomeen speelt vooral op blogs
en webfora. Op enkele daarvan werd direct na de aanslagen
in Noorwegen gediscussieerd over navolging in Nederland,
overigens zonder dat dit veel bijval kreeg. Anti-islamisme
onderscheidt zich van rechts-extremisme door het
ontbreken van onder meer antisemitische elementen in het
gedachtegoed.
De opkomst en ondergang van de Dutch Defence League
Op 30 oktober 2010 maakte de Dutch Defence League (DDL)
in aanwezigheid van de English Defence League (EDL) zijn
publieke entree met een manifestatie in Amsterdam.

Deze demonstratie bleek gezien de negatieve publiciteit die
ermee gepaard ging en de tegenacties van links-extremisten
en door hen gemobiliseerde allochtone jongeren, tegelijkertijd ook het laatste publieke evenement dat de DDL in
Nederland zou organiseren. Een volgende demonstratie
in december 2010, bij de Iraanse ambassade in Den Haag,
werd bewust klein gehouden om geen tegendemonstraties
of negatieve publiciteit uit te lokken. Naast een toespraak
op een anti-islamiseringscongres in Parijs, ook in december
2010, en het deelnemen van een kleine delegatie DDL’ers
aan een EDL-demonstratie in het Britse Luton in februari
2011 heeft de DDL niet meer aan publieke optredens
deelgenomen. De DDL bleek uiteindelijk op de activiteiten
van een persoon te drijven en had nauwelijks aanhang.
Verwijzend naar ‘veiligheidsoverwegingen’ en een ‘gebrek
aan mankracht’ kondigde de DDL op 13 juni 2011 aan zich
per direct op te heﬀen. Met het einde van de DDL verdwijnt
echter het gedachtegoed niet. Dit wordt nu door anderen,
vooral op internetfora, uitgedragen.

2.6 Dierenrechtenextremisme
De acties van het anarchistische Respect voor Dieren (RvD)
hebben zich in 2011 uitgebreid. RvD kent een drieledige
campagne. Ten eerste de acties tegen misstanden in
de bio-industrie door de actiegroep Ongehoord. In de
tweede plaats de acties tegen het transport van apen voor
de Europese dierproeﬁndustrie door Air France/KLM en
ten slotte de acties tegen enkele farmaceutische ondernemingen door de ‘werkgroep’ Stop Huntingdon Animal
Cruelty Nederland (SHAC Nederland). De (deels intimiderende) acties nemen in sommige gevallen zulke vormen aan
dat het economisch verkeer eronder lijdt.
Dierenrechtenextremisme kenmerkt zich door internationale samenwerking zoals te zien is bij genoemde campagne
tegen Air France/KLM en in 2011 tot uiting kwam tijdens
de International Animal Rights Gathering (IARG), die
medio juli in het Friese Appelscha werd gehouden. Tijdens
workshops en discussies werden ideeën voor nieuwe acties
en campagnes met elkaar gedeeld. De bijeenkomst verliep,
zoals op voorhand door de AIVD kenbaar was gemaakt
aan de lokale driehoek2, in alle rust. De AIVD heeft in 2011
de belanghebbenden (de farmaceutische industrie en Air
France/KLM) op de hoogte gebracht van te verwachten
ontwikkelingen en op handen zijnde incidenten en blijft
dat doen.

2

Hierin hebben zitting: de burgemeester, de officier van Justitie en de
lokale korpschef van politie.

17

2.7 Intimiderend en/of gewelddadig
verzet tegen het asiel- en
vreemdelingenbeleid
Het verzet tegen het Nederlandse maar ook Europese asielen vreemdelingenbeleid is in 2011 verder toegenomen. Het
aantal deelnemende groepen en individuen is, met name
van anarchistische zijde toegenomen. Het verzet tegen het
Nederlandse asiel- en vreemdelingenbeleid werd ook in het
afgelopen jaar geleid door de Anarchistische Anti-deportatie
Groep Utrecht (AAGU) en de Werkgroep Stop Deportaties
(WSD), die onder meer een bezetting van het bouwterrein
van Justitieel Complex Schiphol-West organiseerde. Met
name de prominente actievoerder Joke ‘Kaviaar’ had bij
acties en door haar hekeldichten een belangrijke inbreng.
Haar geschriften hebben geleid tot haar arrestatie vanwege
opruiing. Daarna verschenen echter op internet mirrors,
waardoor haar boodschap juist verder werd verspreid.
In 2011 was sprake van radicalisering van het verzet tegen
het asiel- en vreemdelingenbeleid. Dat uitte zich onder
meer in een aanzienlijke vermeerdering van het aantal
vernielingen en brandstichtingen. Met name het bouwbedrijf dat verantwoordelijk is voor de bouw van het Justitieel
Complex Schiphol-West, waar uitgeprocedeerde asielzoekers wachten op uitzetting, kreeg te maken met gewelddadige acties.

18

Deze gewelddadige acties werden deels uitgevoerd door
derden die hun solidariteit wilden tonen met AAGU en
WSD. Naast brandstichtingen hanteerde men een andere
ernstige vorm van intimidatie: ‘home visits’. Er hebben zich
in 2011 drie van dergelijke ernstige vormen van intimidatie
voorgedaan waarbij verfbommen werden gegooid, ruiten
ingegooid en banden van auto’s lek gestoken.
In 2011 is de eerste aanzet gegeven voor de ontwikkeling
van het zogenoemde ‘No Border Netwerk Nederland’ waarin
gematigde en extremistische groepen zich verenigen.
De initiatiefgroep is voornemens in 2013 het zogenoemde
‘No Border Camp’ in Nederland te organiseren. Deze
jaarlijkse internationale bijeenkomst verloopt doorgaans
vreedzaam maar liep in 2010 in Brussel uit op vernielingen
en grootschalige verstoringen van de openbare orde.
De toegenomen dreiging in 2011 vormt voor de AIVD
aanleiding om zijn informatiepositie verder te versterken en
de internationale samenwerking te intensiveren. Daarnaast
zal de AIVD het weerstandsvermogen en de alertheid van
relevante ondernemingen en instellingen trachten te
vergroten door gerichte voorlichting. De dreigingen en
intimidaties gaan in sommige gevallen immers gepaard met
economische schade.

19

20

3 Heimelijke inlichtingenactiviteiten van
andere landen
De AIVD verricht onderzoek naar de heimelijke inlichtingenactiviteiten van andere landen in Nederland. Deze
landen hanteren, doorgaans met inzet van hun inlichtingendiensten, verschillende methoden om in Nederland
gevoelige politieke, militaire, technisch-wetenschappelijke
en economische informatie te verkrijgen. Buitenlandse
inlichtingendiensten worden ook ingezet om op heimelijke
wijze Nederlandse politieke en ambtelijke besluitvorming
en migrantengemeenschappen te beïnvloeden. De inlichtingenactiviteiten van andere landen kunnen de nationale
veiligheid schade toebrengen en tasten de soevereiniteit
aan. De AIVD spant zich om die redenen in deze activiteiten
tijdig te onderkennen, te voorkomen en tegen te gaan.
Nederland vormt een aantrekkelijk doelwit voor spionage,
onder andere vanwege het lidmaatschap van de Europese
Unie (EU), de Verenigde Naties (VN) en de Noord-Atlantische
Verdragsorganisatie (NAVO). Nederland is bovendien
gastland voor internationale organisaties, een land met
een groot aantal migrantengemeenschappen en een land
met een kenniseconomie. Daarom is er voor buitenlandse
inlichtingen- en veiligheidsdiensten veel waardevolle
informatie te halen. Nederland is vanwege zijn open samenleving en internationale oriëntatie tevens kwetsbaar voor
spionage.

3.1 Verschijningsvormen van
heimelijke activiteiten en inmenging
Digitale spionage
De rol van digitale middelen bij het vergaren van inlichtingen door buitenlandse inlichtingendiensten is in 2011
verder toegenomen. Nederland is een land met een relatief
grote en goede ICT-infrastructuur en daardoor een aantrekkelijk doelwit voor digitale aanvallen. Een digitale aanval op
een Nederlandse server hoeft overigens niet altijd gericht te
zijn tegen Nederland of ingezetenen van Nederland. Deze
server kan ook dienen als tussenstation voor aanvallen
tegen belangen van andere landen.

Landen kunnen digitale middelen inzetten om inlichtingen
te vergaren op politiek, militair, technisch-wetenschappelijk en economisch gebied. Daarnaast worden digitale
middelen ingezet voor het monitoren van dissidenten
en oppositionele groeperingen. Voor buitenlandse
inlichtingendiensten is het gebruik van digitale middelen
een veilig, op afstand inzetbaar middel met een klein
afbreukrisico. De betrokkenheid van een land is in zo’n
geval nauwelijks aan te tonen. Zelfs als een aanval onderkend wordt, is de locatie van de dader immers nauwelijks
onomstotelijk vast te stellen. Onderkenning van digitale
aanvallen zoals spionage is door de omvang van de digitale
samenleving niet eenvoudig. Het kwaad kan al geschied zijn
voordat de inlichtingenactiviteit onderkend wordt. De inzet
van digitale aanvallen vraagt om specialistische kennis die
commercieel ingehuurd kan worden maar ook intern bij
inlichtingendiensten kan worden opgebouwd.
Door de uitbreiding van de wereldwijde digitale mogelijkheden neemt de noodzaak alleen maar toe om alert te zijn
op en beschermende maatregelen te nemen tegen digitale
aanvallen in de toekomst.
Eind augustus 2011 werd duidelijk dat een digitale
inbraak had plaatsgevonden in de bestanden van de
Beverwijkse Certificate Authority Provider (certificatiedienstverlener) DigiNotar. Door deze inbraak kwamen
de diensten en certificaten van dit bedrijf, die bedoeld
zijn om de betrouwbaarheid van beveiligde digitale
communicatie op het internet te waarborgen, in
opspraak. Ook de betrouwbaarheid van certificaten die
DigiNotar uitgaf ten behoeve van de Public Key
Infrastructure van de overheid (PKI-O) kon hierdoor
niet langer worden gegarandeerd. Daarnaast bleken
door de inbrekers frauduleuze certificaten te zijn
aangemaakt.
De AIVD heeft met zijn nationale en internationale
partners in het belang van de nationale veiligheid
onderzoek gedaan naar de digitale inbraak bij
DigiNotar en de gevolgen daarvan. Daarbij is met name
gekeken naar het motief en de werkwijze van de dader
en de (on)mogelijkheden van het gebruik van onrechtmatig verkregen gegevens.

21

Vanuit zijn veiligheidsbevorderende taak heeft de AIVD
onderzoek gedaan naar de weerbaarheid bij de andere
PKI-O-certificatiedienstverleners. De AIVD heeft hen
waar nodig gewezen op de kwetsbaarheden en
geadviseerd op welke wijze de weerbaarheid kan
worden verhoogd. De certificatiedienstverleners is
gevraagd de IT-omgeving te onderzoeken op indicaties
van misbruik. Ter ondersteuning en ter vergroting van
de weerbaarheid heeft de AIVD de risico’s voor de
certificatiedienstverleners geïdentificeerd op basis van
inzichten over de digitale aanval op DigiNotar en de
eigen kennis en ervaring met hacking. De dienst heeft
ook gericht informatie met hen gedeeld zodat de eigen
infrastructuur beter onderzocht kan worden op sporen
van digitale aanvallen.

Economische spionage
Een inlichtingen- of veiligheidsdienst kan door verschillende vormen van spionage de economie van zijn eigen land
bevorderen. Heimelijk verkregen inlichtingen op politiek,
militair en technisch-wetenschappelijk gebied kunnen,
ook als de spionage niet primair of uitsluitend gericht
was op het bevorderen van de nationale economie, grote
economische voordelen opleveren. Andersom geldt dat een
land dat slachtoﬀer is van deze vormen van spionage daar
economisch door geschaad wordt. Het begrip ‘economische
spionage’ moet daarom breed worden geïnterpreteerd
zodat het alle economische gevolgen van de inlichtingenactiviteiten omvat.
De economische voordelen die voortvloeien uit het werk
van inlichtingen- en veiligheidsdiensten nemen in belang
toe naarmate de economische concurrentiestrijd tussen
landen op het wereldtoneel toeneemt. Globalisering, de
opkomst van nieuwe economische grootmachten als China,
India en Brazilië en snelle technische ontwikkelingen
hebben deze strijd het afgelopen decennium verhevigd.
Steeds meer inlichtingen- en veiligheidsdiensten hebben,
naast hun klassieke taken op het gebied van nationale
veiligheid, daarom opdracht gekregen de economische
belangen van hun land actief te bevorderen. Met name
gegevens over innovatieve productieprocessen, technischwetenschappelijke ontwikkelingen, economisch-politiek
beleid, voorgenomen investeringen (van overheid en
bedrijfsleven) en de productie van en handel in grondstoﬀen worden door inlichtingendiensten ingewonnen.

22

Een belangrijke factor die Nederland tot een aantrekkelijk
doelwit maakt voor economische spionage door andere
landen is de aanwezigheid van een groot aantal bedrijven
dat zich bezighoudt met innovatieve technieken. De daar
aanwezige kennis en expertise staan internationaal hoog
aangeschreven en zijn daarom zeer gewild bij buitenlandse inlichtingendiensten. Ook (technische) universiteiten kunnen om deze reden een doelwit voor spionage
zijn. Daarnaast hebben buitenlanders relatief eenvoudig
toegang tot de Nederlandse samenleving. De landsgrenzen
vormen hiervoor in steeds mindere mate een belemmering.
Bovendien zijn Nederlandse bedrijven, onderzoeksinstituten en universiteiten zeer internationaal georiënteerd. Om de concurrentie op het terrein van wetenschap
in commerciële sectoren te kunnen aangaan zijn internationale relaties en kennisuitwisseling een voorwaarde. Dat
vergroot de kwetsbaarheid voor spionage. Ten slotte is het
bewustzijn van de (economische) gevaren van spionage
in Nederland laag. Hierdoor is de kans op succes voor
inlichtingendiensten aanzienlijk.
De noodzaak om onderzoek te doen naar en op te treden
tegen dergelijke inlichtingenactiviteiten blijft daarom
groot. De AIVD verzorgt voorlichting en bevordert zo het
bewustzijn van de gevaren van (economische) spionage
bij overheid en bedrijfsleven. Op die manier draagt
de AIVD bij aan het terugdringen van de risico’s van
spionageactiviteiten.

Nederland vormt voor China een aantrekkelijk doelwit
voor economische en technisch-wetenschappelijke
spionage. Met name gegevens over technisch-wetenschappelijke ontwikkelingen en voorgenomen
investeringen van overheid en bedrijfsleven zijn
interessant voor Chinese inlichtingendiensten. De
Chinese overheid is actief bezig met het werven van
Chinese onderzoekers en technici uit het buitenland om
terug te keren naar China om daar van hun specifieke
expertise en ervaringen gebruik te maken. In Nederland
en omringende landen gaat het vooral om technici uit
de hightech-sector. Er zijn verschillende overheidsprogramma’s om deze hoogopgeleide en talentvolle
Chinezen aan te trekken, waarbij personen die
terugkeren op hoge financiële beloningen en bijzondere privileges kunnen rekenen. Op deze wijze worden
deze personen ertoe aangezet, met gebruikmaking van
bij Nederlandse bedrijven en instituten verworven
kennis, de betreffende sector in China te verrijken.
Conferenties die in dit kader worden georganiseerd in
China worden ook bijgewoond door Chinese technici
die werkzaam zijn bij Nederlandse bedrijven. De
werkgever is er niet altijd van op de hoogte dat zijn
werknemers deze conferenties bezoeken.
De Chinese autoriteiten zijn ook geïnteresseerd in de
Chinese minderheden in Nederland en houden deze
nauwlettend in de gaten. Vooral Oeigoeren worden
streng gecontroleerd en zelfs onder druk gezet om
informatie over (contact)personen van de Oeigoerse
gemeenschap te verzamelen. China probeert te
infiltreren in Oeigoerse verenigingen in Nederland en is
op detailniveau op de hoogte van het wel en wee
binnen de organisaties. Het doel is grip en controle te
krijgen en te houden op deze gemeenschap en te
voorkomen dat de Oeigoerse gemeenschap zich
effectief organiseert. De AIVD informeert zoveel
mogelijk slachtoffers, belanghebbenden en samenwerkingspartners over dergelijke activiteiten van de
Chinese autoriteiten. Enerzijds om te voorkomen dat de
rechten van Nederlandse ingezetenen worden
aangetast. Anderzijds om deze activiteiten te beëindigen. Dat de Chinezen in Nederland dergelijke activiteiten ontplooien is immers ongewenst.

Migranten als doelwit van buitenlandse inlichtingendiensten
Buitenlandse inlichtingendiensten zijn op zoek naar
persoonlijke informatie over migranten en dissidenten en
doen pogingen om te inﬁltreren in hun organisaties. Op
deze manier worden openlijke protesten en activisme van
deze groepen tegen het regime in het land van herkomst
onderdrukt. In 2011 is opnieuw waargenomen dat buitenlandse inlichtingendiensten bijzondere aandacht hebben
voor diverse migrantengemeenschappen en oppositionele
groeperingen in Nederland. Dit uit zich enerzijds in vrij
openlijke (diplomatieke) beïnvloedingspogingen, maar
anderzijds ook in spionage binnen de gemeenschappen en
groeperingen. Omdat de rechten van Nederlandse ingezetenen worden aangetast, zet de AIVD zich in om deze inlichtingenactiviteiten te onderkennen en te beëindigen.
In 2011 heeft de AIVD geconstateerd dat de Iraanse
inlichtingendiensten onverminderd actief zijn in hun
lobby tegen de oppositiebeweging Mujahedin-e-Khalq
(MKO) in Nederland. De Iraanse inlichtingendiensten
coördineren de aansturing en de financiering waarmee
zowel de media als ook verschillende politici en
bestuurders worden benaderd om de MKO in een
kwaad daglicht te stellen.

Internationale organisaties als doelwit van buitenlandse
inlichtingendiensten
Nederland is als gastland verantwoordelijk voor de veiligheid en het onbelemmerd functioneren van de internationale organisaties op zijn grondgebied. De AIVD heeft een
taak in het onderkennen en tegengaan van inlichtingenactiviteiten door andere landen die gericht zijn op internationale organisaties die in Nederland zijn gevestigd. Het
afgelopen jaar is vastgesteld dat buitenlandse inlichtingendiensten belangstelling tonen voor deze organisaties.
Als buitengewone belangstelling voor deze organisaties
werd vastgesteld, heeft de AIVD actie ondernomen om deze
ongewenste activiteiten te frustreren. Daarnaast heeft de
AIVD belanghebbenden geïnformeerd over spionagerisico’s,
hen aangesproken op hun eigen verantwoordelijkheden en
hen aangezet tot beveiligingsbevorderende maatregelen.

23

Activiteiten van buitenlandse inlichtingen- en veiligheidsdiensten vormen een blijvende bedreiging voor de
nationale veiligheid. Deze diensten voeren bij voortduring inlichtingenactiviteiten uit in Nederland en
buitenlandse inlichtingenofficieren blijven pogingen
ondernemen ons land in te reizen terwijl zij zich
voordoen als zakenman of wetenschapper. Een
voorbeeld hiervan is dat het Ministerie van
Buitenlandse Zaken op advies van de AIVD in 2011 een
visum heeft geweigerd aan een buitenlandse
inlichtingenofficier die onder wetenschappelijk cover
Nederland wilde binnenreizen. Een tweede voorbeeld is
de arrestatie in maart 2011 van de Russische militair
attaché in Nederland en een Nederlandse ex-defensiemedewerker op verdenking van spionage. Dit kwam
aan het licht door onderzoek van de MIVD waaraan de
AIVD heeft bijgedragen.

3.2 Activiteiten en resultaten
De AIVD heeft in 2011 van ten minste tien vreemde mogendheden heimelijke inlichtingenactiviteiten gericht tegen
Nederland onderkend, als resultaat van structureel onderzoek of naar aanleiding van speciﬁeke incidenten. Het gaat
daarbij om gevallen van economische spionage en cyberspionage, om manipulatie van migrantengemeenschappen,
pogingen tot beïnvloeding van internationale organisaties
en pogingen om speciﬁeke gevoelige (overheids)informatie
te bemachtigen.
De juridische mogelijkheden om heimelijke inlichtingenactiviteiten van vreemde mogendheden in Nederland aan
te pakken zijn beperkt. Zo is medewerking verlenen aan de
heimelijke activiteiten van een buitenlandse inlichtingendienst in beginsel niet strafbaar in Nederland. Het openbaar maken van staatsgeheimen en het schenden van de
ambtseed zijn dat overigens wel.
Waar mogelijk heeft de AIVD in 2011 tegen Nederland
gerichte heimelijke inlichtingenactiviteiten verstoord.
Dergelijke verstoringsacties kunnen variëren van het voorkomen dat een persoon Nederland wordt binnengelaten tot
het rechtstreeks aanspreken (confronteren) van een collegadienst met door de AIVD geconstateerde ongewenste
gedragingen.

24

Gerichte verstoringsacties van de AIVD hebben in 2011 in
een enkel geval geleid tot tegenmaatregelen van het betreffende land. De AIVD kan op grond van de Wet op de veiligheidsonderzoeken (zie hoofdstuk 7) verhinderen dat bij de
Nederlandse overheid of het bedrijfsleven personen worden
aangesteld die te relateren zijn aan inlichtingenactiviteiten
voor een ander land.
Verhogen van bewustzijn en weerstand
De AIVD heeft zich in 2011 in vervolg op de
Kwetsbaarheidsanalyse Spionage (KWAS) die in 2010 is uitgebracht, ingespannen om de weerbaarheid tegen spionage
te verhogen. In een intensief programma heeft de AIVD
getracht door voorlichting en exploitatie het bewustzijn
met betrekking tot spionagerisico’s te vergroten en met
onderzoek meer duiding te geven aan incidenten van
mogelijke inlichtingenactiviteiten. Deze activiteiten waren
zowel gericht op de rijksoverheid als op het bedrijfsleven.
In samenwerking met onder andere het Ministerie van
Veiligheid en Justitie, VNO-NCW en MKB-Nederland is het
afgelopen jaar veel aandacht besteed aan het bewust maken
van spionagerisico’s en het verhogen van de weerstand daartegen. Om dat te bereiken is met deze partners in maart 2011
een intentieverklaring tegen spionage getekend die tot doel
heeft de weerbaarheid bij de overheid, het bedrijfsleven en
bij instellingen te verhogen.
De AIVD constateert dat de maatschappelijke weerstand
tegen spionage in Nederland nog zeer gering is. Vaak
vindt spionage subtiel en onopvallend plaats, en maakt
deze gebruik van de argeloosheid en het opportunisme
van menselijke doelwitten. Bovendien zijn personen en
organisaties zich onvoldoende bewust van de waarde van de
informatie waarover zij beschikken of worden economische
belangen hoger gewaardeerd. In alle sectoren (van hightech-instellingen tot de overheid) kunnen medewerkers in
alle hiërarchische lagen (van secretaressen tot directeuren)
doelwit zijn van spionage. Daarbij wordt de veiligheid van
gebruikte communicatiemiddelen en digitale systemen
stelselmatig overschat. Bovendien investeren inlichtingendiensten doelgericht op persoonlijke voorkeuren of
zwakheden van personen die zij selecteren om inlichtingen
te verkrijgen.

25

26

4 Inlichtingen buitenland
Medio juli 2011 ondertekende de minister-president een
vernieuwd Aanwijzingsbesluit. Het Aanwijzingsbesluit
vloeit voort uit de artikelen 6 en 7 van de Wet op de inlichtingen- en veiligheidsdiensten 2002 (Wiv 2002). Hierin is
onder andere de inlichtingentaak buitenland van de AIVD
en de MIVD vastgelegd. Beide diensten winnen op basis van
het Aanwijzingsbesluit inlichtingen in over de politieke
intenties, activiteiten en opinies van regeringen, instellingen en inwoners van speciﬁek benoemde landen of
regio’s (politieke inlichtingen). Voor alle landen en regio’s
van onderzoek geldt dat deze worden bezien vanuit de vraag
wat de werkelijke motieven van de belangrijkste actoren
zijn, wat de feitelijke invloed is van de regering en welke
doelen worden nagestreefd. Een andere taak is het tijdig
onderkennen en signaleren van en reageren op ontwikkelingen in andere landen of regio’s die een potentiële bedreiging voor de nationale veiligheid vormen (early warning/
quick response). Hiertoe worden gevraagd en ongevraagd
gegevens verzameld. De resultaten daarvan worden gerapporteerd aan het Ministerie van Buitenlandse Zaken.
De vraagstelling in het Aanwijzingsbesluit is voor het
grootste deel afkomstig van de minister van Buitenlandse
Zaken. Daarom voert de AIVD de inlichtingentaak
buitenland uit in nauw overleg met het Ministerie van
Buitenlandse Zaken. De AIVD streeft ernaar die informatie
te achterhalen die via diplomatieke kanalen niet of moeilijk
te verkrijgen is. De AIVD vult met gerichte rapportages
eventuele kennislacunes aan en verduidelijkt deze. Ook de
minister-president en het Ministerie van Algemene Zaken
ontvangen rapportages die de AIVD produceert in het kader
van de inlichtingentaak buitenland. De nauwe afstemming
met het Ministerie van Buitenlandse Zaken is erop gericht
om te zorgen dat zo weinig mogelijk overlap ontstaat tussen
de activiteiten van de AIVD en de diplomatieke dienst.
Om te kunnen beoordelen of de rapportage van de AIVD
aan de eisen van de afnemers voldoet, wordt periodiek
de waardering van de afnemers hierover gepeild. Uit die
peilingen blijkt dat een aanzienlijk deel van de rapportages
van toegevoegde waarde is en bijdraagt aan het buitenlands
beleid van de Nederlandse regering.

4.1 Regionale ontwikkelingen
4.1.1 Arabische wereld en Iran
Arabische wereld
Het jaar 2011 stond in het Midden-Oosten en Noord-Afrika
grotendeels in het teken van de Arabische Lente. Wat begon
met een eenmansactie in Tunesië, waarbij een demonstrant
zichzelf in brand stak uit protest tegen hoge werkloosheid,
de armoede en de corruptie mondde uit in grootschalige
protesten van Marokko tot Jemen. De bevolking demonstreerde tegen de heersende regimes en eiste betere sociaaleconomische omstandigheden en meer politieke vrijheden.
Sociale media als Facebook, Twitter en YouTube speelden
tijdens de demonstraties een belangrijke rol. De oproepen
tot protest verschenen vrijwel altijd als eerste op dergelijke
media. In Tunesië en Egypte heeft de sociale revolutie geleid
tot een (gedeeltelijke) regimeverandering waarbij het leger
in veel gevallen de kant van het volk koos. Zowel president
Ben Ali als president Mubarak heeft weliswaar het veld
geruimd maar delen van het voormalige staatsapparaat zijn
nog steeds in handen van de gevestigde orde. In Libië en
Jemen werd de Arabische Lente meer gedomineerd door
stammentwisten. Niet in alle landen zette de lente door. In
Bahrein werden de protesten door de autoriteiten en door
middel van een interventie van de Gulf Cooperation Council
onder leiding van Saoedi-Arabië onderdrukt. In Marokko,
Saoedi-Arabië en Oman werden (beperkte) hervormingen
doorgevoerd om activisten de wind uit de zeilen te nemen.
De dynastieën in deze landen lijken meer politieke legitimiteit te hebben dan de republieken in de buurlanden. In
Syrië heeft het zittende regime stand gehouden en mondde
de revolutie uit in een burgeroorlog.
In de Palestijnse Gebieden hebben in 2011 enkele grootschalige demonstraties plaatsgevonden. Deze demonstraties hadden echter niet de omvang, noch de impact
van protesten in andere gebieden in het Midden-Oosten.
De demonstraties richtten zich in eerste instantie op
verzoening tussen de verschillende Palestijnse facties. De
Palestijnse facties tekenden in mei 2011 een verzoeningsakkoord dat mede het gevolg was van de ontwikkelingen
in de zogenoemde Arabische Lente en de daaruit voortvloeiende (dreigende) machtsverschuivingen in verscheidene Arabische landen. De demonstraties richtten zich
vervolgens tegen de Israëlische bezetting.

27

Politieke partijen die zich laten inspireren door de islam
hebben in het Midden-Oosten en Noord-Afrika aan
invloed gewonnen, maar moeten rekening houden met
gevestigde politieke en militaire belangen. Ook moeten
zij de economie weer op gang proberen te helpen en het
vertrouwen van buitenlandse investeerders herwinnen.
Iran
De interne politieke situatie in Iran heeft in 2011 voor
een groot deel in het teken gestaan van de voortdurende
machtsstrijd tussen diverse politieke fracties. Enerzijds was
er de strijd tussen aanhangers van president Ahmadinejad
en anderzijds probeerden elementen buiten de regering
de president vergaand tegen te werken. De spanningen
kwamen het sterkst naar boven toen in april 2011
Ahmadinejad de minister voor Inlichtingen in zijn regering,
Heydar Moslehi, wilde ontslaan en dit besluit door interventie van de Opperste Leider werd teruggedraaid. Hoewel
de aanzienlijke politieke wedijver binnen het regime voortdurend leidt tot onvoorspelbare incidenten, is geen sprake
geweest van een aantasting van de dominante positie van
de Opperste Leider. In dat licht is duidelijk dat de hervormingswind, die begin 2011 door de Arabische wereld is gaan
waaien, niet is overgeslagen naar het overwegend Perzische
Iran. Integendeel, de politieke hervormers die zich tijdens
de presidentsverkiezingen in 2009 als ‘Groene Beweging’
hebben geproﬁleerd, zijn in de loop van 2011 nog verder
gemarginaliseerd. Het Islamitische Revolutionaire Garde
Corps (IRGC) en de paramilitaire Baseej, belast met onder
meer het handhaven van de binnenlandse veiligheidssituatie en het tegengaan van binnenlandse oppositie,
hebben hun greep op de Iraanse politiek, samenleving en
economie verder versterkt. Deze organisaties vormen een
wezenlijk bestanddeel van de machtsbasis van het Iraanse
regime en zijn vooralsnog loyaal aan de Opperste Leider.
Iran tracht zijn regionale positie te versterken en wil als
invloedrijke speler in de Golfregio en het Midden-Oosten
serieus worden genomen. In de assertieve en confronterende opstelling vindt Iran andere grotere regionale
spelers, met name Saoedi-Arabië en Turkije, op zijn weg. In
internationaal opzicht raakt Iran steeds verder geïsoleerd
omdat het land blijft weigeren alle openstaande vragen van
het Internationaal Atoomenergie Agentschap (IAEA) over
mogelijk militaire aspecten van het nucleaire programma
te beantwoorden. Deze opstelling heeft, na het verschijnen
van een kritisch IAEA-rapport in november 2011, geleid tot
een verdere aanscherping van door de Europese Unie en de
Verenigde Staten opgelegde sancties. De sanctiemaatregelen
zetten de Iraanse economie verder onder druk. Hoewel Iran
ook in 2011 proﬁjt heeft gehad van de hoge energieprijzen
op de wereldmarkt, kampt de Iraanse economie structureel
met een aantal fundamentele problemen.

28

Tegen deze achtergrond heeft de Iraanse regering in de
loop van 2011 de eerste stappen gezet in het doorvoeren
van belangrijke economische hervormingen, waaronder de
afschaﬃng van hoge staatssubsidies op basisvoorzieningen
zoals water, benzine en voedsel. De inﬂatoire eﬀecten van
deze maatregelen, in combinatie met de internationale
sanctiemaatregelen en gebrekkig economisch beleid, zetten
de Iraanse economie verder onder druk. Zo is het voor
Iran, als gevolg van Amerikaanse sancties tegen de Iraanse
Centrale Bank, steeds lastiger om toegang te krijgen tot
internationale ﬁnanciële instellingen en internationale
transacties te verrichten. Eind 2011 zijn de economische
problemen geculmineerd in een sterke koersval van de
Iraanse rial ten opzichte van de Amerikaanse dollar. De
verslechterende economische situatie heeft zich vooralsnog
niet vertaald in grootschalige onrust of breed gedragen en
georganiseerd politiek verzet onder de bevolking. Het is
de vraag of daar, louter door sancties en bij voortdurende
hoge energieprijzen op de wereldmarkt, op (middellange)
termijn sprake van zal zijn.

4.1.2 Azië
De dood van de Noord-Koreaanse leider Kim Jong-il in
december 2011 is een belangrijke gebeurtenis voor de regio.
Het is vooralsnog niet duidelijk wat de gevolgen van de
machtsoverdracht zijn voor de interne politiek, de regionale
verhoudingen en het Zespartijen Overleg.
In 2011 werd duidelijk zichtbaar dat 2012 voor de Chinese
Communistische Partij (CCP) een belangrijk jaar wordt.
In het najaar van 2012 organiseert de CCP namelijk het
achttiende partijcongres waarna een groot deel van
de partijleiders met pensioen gaat en om deze reden
vervangen wordt. De verwachting is dat China na deze
leiderschapswissel op assertieve wijze zijn politieke en
economische belangen blijft nastreven. Zo was China eind
2011 samen met de Russische Federatie, in tegenstelling tot
de andere permanente leden van de VN-Veiligheidsraad,
tegen uitbreiding van de sancties met betrekking tot Iran.
Daarnaast hebben deze landen in 2011 een veto uitgesproken tegen een resolutie van de VN-Veiligheidsraad
met betrekking tot Syrië die als doelstelling had een einde
te maken aan het militaire geweld in het land. China is
inmiddels de op een na grootste economie in de wereld
en realiseerde in 2011 een economische groei van circa 9%.
De Communistische Partij is er veel aan gelegen om de
groei te blijven stimuleren zodat de stabiliteit van het
land gewaarborgd wordt. Interne welvaartsverschillen zijn
nog steeds groot. De Arabische Lente die in 2011 tot grote
opstanden leidde in het Midden-Oosten heeft in China
niet tot overeenkomstige ontwikkelingen geleid. In 2011
heeft wel een groot aantal protesten tegen de autoriteiten
plaatsgevonden.

De Chinese autoriteiten treden nog steeds hard op tegen
dergelijke protesten en houden daarbij potentiële ontwikkelingen die de stabiliteit van het land en de positie van de
Communistische Partij kunnen ondermijnen goed in de
gaten.
De relatie tussen Pakistan en de Verenigde Staten is in
2011 dramatisch verslechterd en zelfs tijdelijk helemaal
stilgelegd na enkele incidenten waaronder de Amerikaanse
actie in mei 2011 tegen Osama bin Laden en de dood van
24 Pakistaanse militairen als gevolg van een militaire
Amerikaanse actie. De twee landen zijn door de strijd tegen
het terrorisme en de westerse aanwezigheid in buurland
Afghanistan echter tot elkaar veroordeeld. Begin 2012
proberen de beide landen langzaam de relatie te herstellen.
Tegelijkertijd probeert Pakistan de banden met China op
politiek, militair en economisch terrein te verbeteren om
weerstand te kunnen bieden tegen de Amerikaanse dominantie. Ook India, dat doorgaans een moeizame relatie
onderhoudt met China, haalt de banden met het land aan,
getuige bijvoorbeeld de economische top tussen beide
landen in september 2011. De Verenigde Staten zien Azië als
een steeds belangrijker wordende pijler van het buitenlands beleid en proberen via samenwerkingsverbanden
en afspraken, onder meer met China en Indonesië, hun
positie in de regio te verbeteren. Onder andere door de
Amerikaanse actie in mei 2011 waarbij Osama bin Laden
werd gedood, is de positie van het leger in Pakistan aangetast. Op belangrijke politieke dossiers als buitenlandse
zaken en defensie speelt het Pakistaanse leger echter nog
altijd een dominante rol. De chronisch instabiele politieke situatie in Pakistan duurt waarschijnlijk nog tot de
parlementsverkiezingen in 2013 voort. De situatie biedt
het leger veel ruimte om deze dominante rol te blijven
vervullen.
Alle Afghaanse partijen zijn zich aan het voorbereiden
op de terugtrekking medio 2014 (en mogelijk eerder) van
de Amerikaanse militairen uit Afghanistan. In dit licht
moeten ook de op gang komende onderhandelingen met
de Afghaanse Taliban gezien worden. Pakistan steunt de
Afghaanse Taliban en het Haqqani-netwerk, dat banden
heeft met zowel de Taliban als Al Qaida, om zo invloed te
kunnen uitoefenen op de vorming van een nieuwe proPakistaanse regering in Kaboel. Tegelijkertijd verbetert de
(met name economische) relatie tussen Afghanistan en
India voorzichtig.

4.1.3 Afrika
In een groot aantal Afrikaanse landen is al langer sprake
van voorzichtige democratisering. Bovendien kent het
continent een signiﬁcante economische groei waardoor
de voedingsbodem voor opstanden vermindert. In het oog
springende ontwikkelingen waren de onafhankelijkheid van
Zuid-Soedan en de uitlevering van voormalig Ivorees president Gbagbo aan het Internationaal Strafhof in Den Haag.
2011 kende ook tegenslagen. In Nigeria bijvoorbeeld ondermijnden niet alleen corruptie en armoede de democratie,
maar ook het toenemende geweld van radicale islamisten,
zoals Boko Haram. Deze radicaal-islamitische groepering
voert vanuit het noorden van het land in toenemende mate
gewelddadige acties uit tegen het democratische stelsel van
de Nigeriaanse staat. Boko Haram streeft naar de invoering
van de sharia in Nigeria en tracht tevens het vertrouwen van
de bevolking in de regering en het veiligheidsapparaat te
verminderen. Boko Haram maakt gebruik van terroristische
methodieken, waardoor de veiligheidssituatie in Nigeria
aanzienlijk is verslechterd. Ook is door het geweld de kloof
tussen christenen en moslims verdiept.

4.1.4 Russische Federatie
De politieke ontwikkelingen in de Russische Federatie
stonden in 2011 grotendeels in het teken van de naderende
verkiezingen. In de bestuurlijke top moest een deﬁnitief
besluit worden genomen over de kandidatuur voor de
presidentsverkiezingen van 4 maart 2012. In oktober lieten
premier Poetin en president Medvedev op het congres
van staatspartij Verenigd Rusland weten dat Poetin zich
opnieuw kandidaat zou stellen voor het presidentschap
en dat na diens verkiezing voor Medvedev de functie van
premier werd beoogd. De vroegtijdige aankondiging van
deze rolwisseling werd door veel kiezers ervaren als een
cynische poging hen buitenspel te zetten en had niet het
door Poetin beoogde eﬀect op de verkiezingsuitslag in
de Doema. Bij de verkiezingen van 4 december bleek de
electorale steun voor de staatspartij aanmerkelijk te zijn
teruggelopen. Nieuw was dat nu voor het eerst stembusfraude via internet werd geopenbaard. Na de verkiezingen
werd op grote schaal gedemonstreerd tegen de voortdurende heerschappij van Poetin en zijn regime.
Energie is van groot belang voor de Russische economie
en draagt daardoor sterk bij aan de politieke stabiliteit in
het land. De positionering van de Russische Federatie als
energiegrootmacht zal een belangrijk onderdeel van de
Russische politieke agenda blijven. De Russische Federatie
heeft hierbij in toenemende mate te maken met ontwikkelingen die buiten zijn controle liggen en die de vraag naar
Russische energie onder druk kunnen zetten.

29

Dit zijn bijvoorbeeld de technologische ontwikkelingen
op het gebied van de winning en transport van energie,
Europese concurrentiewetgeving en een assertieve Europese
energiepolitiek.
Hierdoor is Ruslands positie als energiegrootmacht niet
langer vanzelfsprekend. Deze ontwikkeling biedt Nederland
kansen om zijn positie in het Europese energiekrachtenveld
te versterken.
De Noord-Kaukasus kampt met een aantal samenhangende
problemen, waaronder aanhoudende terroristische
aanslagen, corruptie, etnische tegenstellingen en een groeiende economische en sociaal-culturele kloof tussen het
perifere zuiden en het Russische hartland. Om deze kloof
niet nog verder te laten groeien heeft de Russische overheid
een zeer kostbaar en ambitieus economisch ontwikkelingsplan opgesteld voor dit gebied, waarvan de kosten grotendeels voor rekening van de Russische overheid komen.
Tegen de verregaande subsidiëring van de Noord-Kaukasus
komt in Rusland een tegenbeweging op gang. Twee jaar
voor de Olympische Winterspelen in Sotsji kan de Russische
federale overheid zich echter geen groeiende instabiliteit
in de regio permitteren. Deze zal daarom voorlopig een
tweesporenbeleid blijven voeren van enerzijds repressie
tegen separatistische strijdgroepen en anderzijds investeren
in economische ontwikkeling.

4.1.5 Latijns-Amerika en de Caribische regio
Latijns-Amerika blijft balanceren tussen de banden met
de Verenigde Staten, die door Venezuela, Bolivia en Cuba
worden gelaakt, en de inspanningen op het gebied van
regionale economische samenwerking. De verbetering
van de relatie tussen Colombia en Venezuela die in 2010 is
ingezet, heeft zich in 2011 verder ontwikkeld. In Colombia
zette de regering haar campagne tegen de illegale
gewapende groeperingen voort.
Caribische delen van het Koninkrijk
Doordat Bonaire sinds 10 oktober 2010 een Nederlandse
gemeente is, wordt Nederland nu slechts door enkele
tientallen kilometers zee gescheiden van het LatijnsAmerikaanse continent. De ontwikkelingen in de regio
hebben door deze geograﬁsche nabijheid meer dan ooit
een potentiële weerslag op Nederlandse belangen. Voor
de MIVD is de permanente militaire aanwezigheid van de
Nederlandse krijgsmacht in de Caribische delen van het
Koninkrijk reden om ontwikkelingen op de Boven- en
Benedenwindse eilanden op hoofdlijnen te volgen voor
zover deze van invloed kunnen zijn op de Nederlandse
krijgsmacht.

30

Venezuela
De ontwikkelingen in Venezuela hebben in 2011 grotendeels in het teken gestaan van de gezondheidstoestand van
president Chávez. Hij heeft zich door zijn ziekte minder
prominent kunnen proﬁleren dan gewoonlijk. Desondanks
staat het democratische gehalte van de Venezolaanse rechtsstaat in 2011 onverminderd onder druk. De rechterlijke,
wetgevende en uitvoerende macht worden sterker dan
ooit gecontroleerd door president Chávez. Daarnaast zijn
ook het particulier bezit en de persvrijheid in 2011 verder
beperkt. Internationaal gezien bleef president Chávez
nauwe aansluiting zoeken bij de min of meer gelijkgezinde regeringsleiders in Cuba, Bolivia en Equador. In
het oog springt verder de relatie van Venezuela met Iran,
die bovenal politiek van aard is. De meeste van de groots
aangekondigde projecten en ondernemingen waarin beide
landen samenwerken zijn gestagneerd, verliesgevend of niet
van de grond gekomen.
President Chávez noemde de Caribische koninkrijksdelen in
2011 net als in voorgaande jaren “koloniale overblijfselen”.
Nederland en de Verenigde Staten zijn in 2011 echter minder
dan voorheen door Chávez beschuldigd van agressieve
intenties jegens Venezuela.
Suriname
In 2011 heeft de regering, die in essentie is gebaseerd op een
samenwerkingsverband tussen de partijen van voormalig
legerleider Bouterse, diens vroegere rivaal Brunswijk en
oud-parlementsvoorzitter Somohardjo, zijn positie geconsolideerd. Er is echter sprake van onderhuidse spanningen
als gevolg van de dominante rol van de president. Ofschoon
hij democratisch gekozen is, heeft het presidentschap van
Bouterse, vanwege zijn veroordeling wegens drugshandel
in Nederland, geleid tot een bekoeling van de relatie met de
Nederlandse regering. Het proces van de decembermoorden
van 1982, waarin Bouterse ook één van de verdachten is,
ondervindt vertraging.

4.2 Activiteiten en resultaten
De ontwikkelingen in de Arabische wereld leidden begin
2011 tot extra informatiebehoefte van de Nederlandse
regering. Dit heeft geleid tot een tijdelijke extra inspanning
voor inlichtingenonderzoeken door de AIVD. Er werd een
organisatiebreed project opgestart om de ontwikkelingen
in de Arabische wereld beter te kunnen volgen en duiden.
In dit kader werden nieuwe onderzoeken gestart, werden
bestaande onderzoeken geïntensiveerd en werd de situatie
in een aantal andere landen intensiever gemonitord. Om
deze extra inspanningen mogelijk te maken werden enkele
lopende onderzoeken tijdelijk opgeschort. De uitvoering
van de earlywarning/quickresponsetaak kwam vrijwel
geheel in het teken te staan van het onderzoek naar de
Arabische wereld.

Met de MIVD bestaan in het kader van de inlichtingentaak
buitenland een nauwe samenwerking en afstemming,
bedoeld om de eﬀectiviteit en doelmatigheid van beide
diensten te verhogen. De bestaande samenwerking van de
MIVD en AIVD op het terrein van (contra)proliferatie en
het Caribisch gebied werd voortgezet en op enkele andere
gezamenlijke terreinen van onderzoek is overgegaan tot
meer intensieve samenwerking en gezamenlijke rapportage.
De samenwerking heeft vorm gekregen in het gezamenlijke
AIVD/MIVD Team Caribisch Gebied (TCG) dat invulling geeft
aan alle inlichtingen- en veiligheidstaken in het Caribisch
gebied zoals die voortvloeien uit de Wiv 2002.

De AIVD produceerde in 2011 ruim 530 inlichtingenproducten over ontwikkelingen in de landen van het
Aanwijzingsbesluit, zoals korte inlichtingenrapporten,
langere analyses, ambtsberichten en beantwoordingen
van requests for information (RFI’s) van het Ministerie van
Buitenlandse Zaken.
Het aantal presentaties en brieﬁngs bleef in 2011 verder
stijgen. De AIVD verzorgde reguliere presentaties
in de vergaderingen van het Comité Verenigde
Inlichtingendiensten Nederland (CVIN) en de Raad voor
de Inlichtingen- en Veiligheidsdiensten (RIV). Daarnaast
werden circa 25 brieﬁngs en presentaties verzorgd over
actuele thema’s en ontwikkelingen in bepaalde landen
voor (leden van) de Commissie voor de Inlichtingen en
Veiligheidsdiensten van de Tweede Kamer (CIVD), de leden
van de RIV, individuele ministers en beleidsbepalende
ambtenaren.

31

32

5 Proliferatie van massavernietigingswapens
Massavernietigingswapens vormen potentieel een grote
bedreiging voor de internationale vrede en veiligheid. Om
de verdere proliferatie van kernwapens en kernwapentechnologie, het nemen van kernproeven en de ontwikkeling en het bezit van biologische en chemische wapens
tegen te gaan, bestaat een juridisch bindend stelsel van
internationale verdragen. Nederland is aangesloten bij dit
stelsel. De AIVD en MIVD hebben vanwege de verplichtingen
die dit met zich meebrengt, en de evidente nationale en
internationale veiligheidsimplicaties die samenhangen met
proliferatie, de taak onderzoek te doen naar de proliferatiegerelateerde activiteiten van zogeheten landen van zorg.
Deze landen worden ervan verdacht dat zij in strijd met
internationale verdragen werken aan het ontwikkelen van
massavernietigingswapens en hun overbrengingsmiddelen
of dat zij hier reeds over beschikken.

5.1 De gezamenlijke Unit
Contraproliferatie
Op het aandachtsgebied proliferatie werken de AIVD
en MIVD sinds 2008 nauw samen in een gezamenlijke
Unit Contraproliferatie (UCP). De diensten delen hiertoe
elkaars gegevens, informatieposities en contacten. Dit
heeft geleid tot een aanzienlijke verdieping en verbreding
van de kennis op het gebied van proliferatie van massavernietigingswapens, hun productiemiddelen en hun
overbrengingsmiddelen.
De UCP heeft zowel een inlichtingentaak als een veiligheidstaak. De inlichtingentaak betreft het informeren
van de regering over ontwikkelingen met betrekking
tot programma’s van massavernietigingswapens en
overbrengingsmiddelen in landen van zorg. Een aanzienlijk deel van het onderzoek van de UCP is daarom gericht
op het nucleaire programma en het overbrengingsmiddelenprogramma van Iran. Daarnaast staat ook het
Syrische chemischewapenprogramma onder de aandacht.
De veiligheidstaak bestaat uit activiteiten die gericht zijn
op het tegengaan van verwervingsactiviteiten door of voor
landen van zorg in of via Nederland.

Kernwapens en overbrengingsmiddelen
Iran zet zijn nucleaire programma onverminderd voort en
zegt hiermee uitsluitend civiele doeleinden na te streven.
Het land heeft in 2011 de productie van uranium dat tot 20%
is verrijkt opgevoerd. Dit materiaal is echter ongeschikt
voor gebruik in een kernwapen. In november 2011 heeft
het Internationaal Atoomenergie Agentschap (IAEA) in
een van zijn periodieke rapportages zijn zorgen geuit over
de mogelijk militaire dimensies van het Iraanse nucleaire
programma. Belangrijkste bevinding van het IAEA in 2011
was dat Iran activiteiten heeft verricht die relevant zijn
voor de ontwikkeling van een nucleair explosief. Tot 2003
heeft dit volgens het Agentschap plaatsgevonden binnen
een gestructureerd programma. Sommige activiteiten zijn
mogelijk na 2003 voortgezet. De activiteiten die Iran vóór
2003 heeft uitgevoerd zijn te relateren aan alle aspecten van
een kernwapenprogramma, namelijk splijtstofproductie,
kernwapentechniek en de ontwikkeling van een kernkop
voor een ballistische raket. De UCP beoordeelt het IAEArapport als volledig en zorgvuldig afgewogen. De UCP
volgt de ontwikkelingen rondom het Iraanse nucleaire
programma nauwlettend. Mede hierdoor is de UCP in staat
de voortgang en de mogelijke toekomstige ontwikkelingen
binnen het Iraanse nucleaire programma te duiden en voor
de regering de betekenis hiervan te belichten.
Iran heeft een actief ruimtevaartprogramma. Binnen
dit programma wordt onder meer gewerkt aan raketten
voor de lancering van satellieten. Dit programma heeft
een civiel karakter. De opgedane kennis en ervaring
kunnen worden toegepast in het Iraanse programma voor
ballistische raketten, dat militair van aard is. Het ruimtevaartprogramma vertoont de laatste jaren substantiële
vooruitgang. Zo heeft Iran in 2011 voor de tweede keer met
succes een satelliet in een baan om de aarde gebracht. Ook
maakte Iran in 2011 bekend dat het in februari van dat jaar
twee ballistische raketten heeft gelanceerd over een afstand
van 1900 kilometer die beide in de Indische Oceaan terecht
zijn gekomen.
Chemische en biologische wapens
Syrië beschikt over een actief chemischewapenprogramma.
De Syrische chemische wapens liggen waarschijnlijk op
verschillende locaties in het land opgeslagen. Door de
opstand, die in maart 2011 begon, is het risico ontstaan dat
deze chemische wapens in handen vallen van derden. Tot op
heden zijn er geen aanwijzingen dat dit is gebeurd.

33

Verwerving van relevante kennis en apparatuur
Uit hoofde van hun veiligheidstaak verrichten de AIVD en
MIVD onderzoek naar openlijke of heimelijke verwerving
van relevante kennis, apparatuur, materialen en grondstoﬀen in of via Nederland voor of door landen van zorg.
Zo vond net als in voorgaande jaren onderzoek plaats
naar verdacht gedrag van zakenlieden en kleine handelsbedrijven. Deze onderzoeken vloeiden voort uit meldingen
van de overheid en van buitenlandse collega-diensten.
Bij deze onderzoeken wordt nauw samengewerkt met het
Ministerie van Economische Zaken, Landbouw en Innovatie
en met uitvoeringsinstanties als de Douane en de Fiscale
Inlichtingen- en Opsporingsdienst (FIOD). In een aantal
gevallen heeft dit er in 2011 toe geleid dat een zending
van proliferatiegevoelige zaken niet doorging of kon
worden stopgezet. Waar nodig werden beleidsinstanties
of opsporingsdiensten op de hoogte gebracht van onderzoeksuitkomsten. Daarnaast hebben de diensten in het
kader van hun bewustwordingstaak speciﬁeke bedrijven en
instellingen voor wetenschappelijk onderwijs gewezen op
proliferatiegerelateerde risico’s.
Exportcontrole
De UCP heeft een belangrijke ondersteunende taak bij
de uitvoering van het Nederlandse exportcontrolebeleid
betreﬀende dualuse-goederen3. Aanvragen voor exportvergunningen voor deze goederen naar landen van zorg
worden vaak aan de UCP voorgelegd. De UCP onderzoekt
wat bekend is over de afnemer en de eindgebruiker en
over eventuele tussenstations. In voorkomende gevallen
geeft de UCP eveneens een oordeel of inschatting over de
bruikbaarheid van kennis en goederen in programma’s voor
massavernietigingswapens en overbrengingsmiddelen. De
UCP licht het Ministerie van Economische Zaken, Landbouw
en Innovatie in over zijn bevindingen. Dat ministerie voegt
deze informatie samen met eigen en van andere partijen
verkregen informatie en beslist vervolgens op de aanvraag.
De ontwikkelingen in het Iraanse nucleaire programma en
het toenemend aantal opgelegde sancties naar aanleiding
daarvan noodzaken de UCP extra aandacht te besteden
aan de verwerving van kennis, technologie, materialen en
grondstoﬀen door Iran.

3

34

Goederen of materialen die geschikt zijn voor tweeërlei gebruik
(zowel civiele als militaire toepassing). Deze term wordt gebruikt bij
het tegengaan van de verdere verspreiding van (massavernietigings)
wapens.

5.2 Activiteiten en resultaten
Door een sterke, zelfstandige informatiepositie met
betrekking tot de landen van zorg en door intensieve
samenwerking met buitenlandse collega-diensten was
de UCP in staat de regering te voorzien van relevante
inlichtingenproducten. De UCP heeft circa 65 inlichtingenrapportages en bijzondere brieﬁngs uitgebracht die voornamelijk waren gericht aan de ministers van Binnenlandse
Zaken en Koninkrijksrelaties, Defensie, Algemene Zaken,
Buitenlandse Zaken en Economische Zaken, Landbouw en
Innovatie.
Met het oogmerk bewustwording en beveiligingsbevordering werden ongeveer 35 bedrijven en instituten bezocht.
In het kader van de exportcontrole door het Ministerie van
Economische Zaken, Landbouw en Innovatie hebben de
AIVD en MIVD in 63 gevallen informatie verstrekt aan dat
ministerie.
Door zijn deelname aan innovatieve internationale
samenwerkingsprojecten en door zijn inbreng bij analytische uitwisseling was de UCP in 2011 een gewaardeerde
samenwerkingspartner van verschillende buitenlandse
collega-diensten.

35

36

6 Veiligheidsbevordering
De AIVD bevordert het nemen van maatregelen ter bescherming van gegevens waarvan de geheimhouding voor de
nationale veiligheid geboden is alsmede van vitale onderdelen van de overheid en het bedrijfsleven. Daarnaast stelt
de AIVD voor het Stelsel bewaken en beveiligen dreigingsinschattingen, dreigingsanalyses en risicoanalyses op over
personen, objecten, diensten en evenementen waarvoor de
rijksoverheid een bijzondere verantwoordelijkheid heeft.

6.1 Stelsel bewaken en beveiligen
De AIVD draagt bij aan het veilig en ongestoord functioneren van personen, objecten, diensten en evenementen
die zijn opgenomen in het Stelsel bewaken en beveiligen.
Het gaat in dit stelsel om personen, objecten, diensten
en evenementen waarvoor de rijksoverheid een bijzondere verantwoordelijkheid draagt vanwege de bijzondere
belangen die zij vertegenwoordigen voor de Nederlandse
staat en de samenleving. In het kader van het Stelsel
bewaken en beveiligen levert de AIVD informatie over
concrete en voorstelbare dreiging aan de Coördinator
Bewaking en Beveiliging (CBB). Deze beslist vervolgens over
te nemen beveiligingsmaatregelen.
De AIVD maakt hiervoor dreigingsinschattingen, dreigingsanalyses en risicoanalyses. In 2011 heeft de AIVD in het kader
van het Stelsel bewaken en beveiligen 101 dreigingsinschattingen, 15 dreigingsanalyses en 7 risicoanalyses (exclusief
6 samenvattingen) uitgebracht. In 2011 heeft de AIVD in
overleg met de CBB een belangrijke kwaliteitsverbetering
doorgevoerd. De vernieuwde producten bieden diepgaander
inzicht in voorstelbare en concrete dreiging, waardoor de
verantwoordelijke partijen meer handelingsperspectief
wordt geboden.
Dreiging tegen personen binnen het rijksdomein
Personen binnen het rijksdomein (zoals de leden van de
Tweede Kamer, de ministers en de leden van het Koninklijk
Huis) kunnen te maken krijgen met bedreigingen.
Dreigementen aan het adres van politici komen regelmatig
voor. Het gaat daarbij vaak om personen die door middel
van dreigend geformuleerde e-mails, brieven of twitterberichten hun boosheid of frustraties uiten. Bijvoorbeeld
jongeren gebruiken soms dreigende taal op internet of
twitter. Meestal gaat van dergelijke bedreigingen geen daadwerkelijke dreiging tegen betrokkene uit.

In enkele gevallen is echter wel sprake van een daadwerkelijke dreiging, bijvoorbeeld in het geval van solistische
dreigers (zie hieronder).
Ongeveer de helft van de 101 dreigingsinschattingen die de
AIVD in 2011 heeft vervaardigd, had betrekking op personen
binnen het rijksdomein. Deze dreigingsinschattingen
hadden betrekking op de fractievoorzitters in de Tweede
Kamer en op staatsbezoeken, conferenties en ceremoniële
activiteiten waar leden van het Koninklijk Huis bij aanwezig
waren. Ook heeft de AIVD risicoanalyses opgesteld voor de
portefeuilles van zes bewindspersonen in het kabinet: de
minister-president en de ministers van Buitenlandse Zaken,
van Defensie, van Veiligheid en Justitie, van Binnenlandse
Zaken en Koninkrijksrelaties en voor Immigratie en Asiel.
Diplomatieke objecten
De AIVD vervaardigt ieder jaar dreigingsinschattingen ten
aanzien van diplomatieke objecten. In 2011 waren dat er
19. De AIVD heeft in 2011 voor het eerst een dreigingsanalyse uitgebracht waarin een integraal beeld wordt
geschetst van de dreiging tegen diplomatieke objecten,
zowel in Nederland als internationaal. Daaruit blijkt
onder meer dat de dreiging tegen diplomatieke objecten
in conﬂictgebieden of in landen waar het onrustig is over
het algemeen hoger is dan tegen diplomatieke objecten
in Nederland. Voor jihadisten zijn diplomatieke objecten
van landen die betrokken zijn bij (militaire) missies in het
betreﬀende land of andere islamitische landen en landen
die worden beschouwd als vijand van de islam voorkeursdoelwit. Speciﬁeke gebeurtenissen kunnen ervoor zorgen
dat de diplomatieke vertegenwoordigingen van een land
potentiële doelwitten worden. In 2011 was hiervan sprake
ten aanzien van de diplomatieke objecten van Tunesië,
Egypte en Libië in Nederland. In reactie op de Arabische
Lente hebben de Tunesische en Egyptische ambassades en
het Libische Volksbureau te maken gehad met incidenten
in de vorm van telefonische bedreigingen, (pogingen tot)
vernielingen en demonstraties. De AIVD heeft diverse
dreigingsinschattingen uitgebracht over de dreiging tegen
deze diplomatieke objecten.

37

Internationale organisaties
De Nederlandse overheid dient als gastland zorg te
dragen voor het veilig en ongestoord functioneren van
in Nederland gevestigde internationale organisaties.
Het gaat hierbij om onder meer het Special Tribunal for
Lebanon (STL, het Bijzonder Tribunaal voor Libanon), het
International Criminal Tribunal for the former Yugoslavia
(ICTY, het Joegoslavië-tribunaal), het International Criminal
Court (ICC, het Internationaal Strafhof ) en de NAVO. In het
kader van het Stelsel bewaken en beveiligen heeft de AIVD
dreigings- en risicoanalyses ten aanzien van in Nederland
gevestigde organisaties opgesteld.
Evenementen van nationaal belang
Koninginnedag, Dodenherdenking, Veteranendag,
Prinsjesdag en landelijke verkiezingen zijn aangewezen
als evenementen van nationaal belang. De AIVD heeft
ten aanzien van de jaarlijks terugkerende evenementen
dreigingsanalyses gemaakt.
Solistische dreigers
Solistische dreigers zijn personen die zonder medewerking
van anderen, als gevolg van een individueel doorlopen
proces naar geweld, door hun gedragingen of uitingen
een dreiging vormen. De afgelopen jaren is het fenomeen
solistische dreigers in het Stelsel bewaken en beveiligen een
belangrijkere rol gaan spelen. De AIVD participeert sinds
begin 2011 in de pilot Dreigingsmanagement van het Korps
Landelijke Politiediensten (KLPD), waar kennis en expertise
over solistische dreigers bij elkaar worden gebracht en
wordt onderzocht op welke wijze de dreiging van solistische
dreigers kan worden tegengegaan.

6.2 Vitale sectoren
Het veilig en ongestoord functioneren van de vitale sectoren
is primair de eigen verantwoordelijkheid van bedrijven. De
AIVD voorziet hen van informatie over (potentiële) dreiging
en stelt hen in staat maatregelen te nemen om de kwetsbaarheid te verminderen. De inspanningen van de AIVD
richten zich zowel op preventie door structurele weerstandsverhoging als op acute weerstandsverhoging bij een
optredende hoge voorstelbare of concrete dreiging. Het kan
daarbij gaan om dreigingsanalyses, maar ook om gericht
advies en voorlichting om het bewustzijn ten aanzien van
bepaalde dreigingen te vergroten.
Alerteringssysteem Terrorismebestrijding (ATb)
Het ATb heeft tot doel bedrijven die behoren tot de vitale
infrastructuur gericht te voorzien van informatie over
voorstelbare of concrete terroristische dreiging. De jihadistische dreiging tegen de bij het ATb aangesloten sectoren in
Nederland was in 2011 evenals in 2010 laag.

38

Alleen voor de sector burgerluchtvaart geldt vanwege
internationale incidenten een hoger niveau van dreiging.
Het alerteringsniveau wordt op voordracht van de NCTV
vastgesteld door de minister van Veiligheid en Justitie. De
AIVD heeft in 2011 informatie aangeboden ten behoeve
van de periodieke dreigings-updates, die per sector worden
opgesteld.
Burgerluchtvaart
De AIVD heeft in 2011 een dreigingsanalyse opgesteld voor
de sector luchthavens. Daarnaast heeft de AIVD in samenwerking met de MIVD en de Koninklijke Marechaussee
(KMar) onderzoek gedaan naar nieuwe dreigingen tegen de
burgerluchtvaart vanuit jihadistische hoek. Verder heeft de
AIVD onderzoek gedaan naar de voorstelbare dreiging tegen
de luchtverkeersleiding, een kritisch bedrijfsproces voor de
luchtvaart. De betrokken partijen in de sector burgerluchtvaart hebben de uitkomsten van dit onderzoek gebruikt als
toets voor de herziening van de beveiligingsmaatregelen.

6.3 Voorlichting
In het kader van zowel de veiligheidsbevorderende taak als
het Stelsel bewaken en beveiligen verzorgt de AIVD gerichte
voorlichting aan bedrijven en overheidsorganisaties,
teneinde hen een adequaat handelingsperspectief te bieden
zodat zij zelf hun weerstand tegen mogelijke dreigingen
kunnen vergroten.
Spionage
De AIVD verzorgt voorlichtingsbijeenkomsten voor sectoren
die te maken kunnen krijgen met inlichtingenactiviteiten.
Door het bewustzijn over spionage te vergroten wordt
beoogd de weerstand tegen activiteiten van buitenlandse
inlichtingendiensten te verhogen. In 2011 zijn door de AIVD
84 voorlichtingsbijeenkomsten over inlichtingenactiviteiten
verzorgd. De AIVD heeft tevens een symposium georganiseerd waar bedrijven zijn geïnformeerd over de mogelijke
gevolgen van cybercrime, zoals verlies van intellectueel
eigendom en ﬁnanciële schade.
Verkenningen
De AIVD geeft ook voorlichting aan bedrijven en overheidsinstanties over het herkennen en tegengaan van
terroristische verkenningen. Terroristische cellen vergaren
door middel van verkenningen op mogelijke doelwitten
informatie die nodig is voor het uitvoeren van aanslagen.
De AIVD vergroot de weerstand van potentiële slachtoﬀers
door hen te leren hoe ze dergelijke terroristische verkenningen kunnen onderkennen. Meldingen over mogelijke
verkenningen vormen daarnaast voor de AIVD aanknopingspunten voor onderzoek. In 2011 heeft de AIVD aan diverse
bedrijven en overheidsinstanties dergelijke voorlichting
gegeven.

6.4 Verbindingsbeveiliging
Het uitlekken van vertrouwelijke informatie, zoals staatsgeheimen, kan schade toebrengen aan de belangen van
de Nederlandse staat. Vertrouwelijke informatie moet
daarom extra beveiligd worden. Het Nationaal Bureau voor
Verbindingsbeveiliging (NBV) is het onderdeel van de AIVD
dat de beveiliging van vertrouwelijke informatie bevordert.
De AIVD geeft advies over informatiebeveiliging, beoordeelt
beveiligingsproducten en ondersteunt bij de implementatie
ervan. Ook laat de AIVD beveiligingsproducten ontwikkelen
als er geen producten beschikbaar zijn die voldoen aan de
beveiligingseisen.
Beveiligd mobiel bellen
Gsm-verkeer wordt steeds kwetsbaarder voor aﬂuisteren.
De benodigde software hiervoor is breed beschikbaar en
de benodigde hardware is relatief goedkoop geworden.
De AIVD heeft in 2011 aandacht besteed aan ontwikkeling
van en onderzoek naar producten om beveiligd mobiel te
kunnen bellen.
Nederland beschikte al over een toestel dat bellen tot en
met het rubriceringsniveau Stg. Geheim mogelijk maakt: de
Sectra Tiger. Op het gebied van mobiel bellen op het niveau
van Departementaal Vertrouwelijk is in 2011 onderzoek
gedaan naar twee oplossingen voor beveiligd bellen. Het
onderzoek naar deze producten is afgerond met een positief
resultaat. Dit houdt in dat beide oplossingen geschikt zijn
voor gebruik op het niveau Departementaal Vertrouwelijk.
Gezien de ontwikkelingen binnen de rijksoverheid op het
gebied van apparaatonafhankelijk werken is in 2011 een
onderzoek gestart naar Veilig Evalueerbare platforms, met
als doel meer inzicht te krijgen in de beveiligingseigenschappen van de huidige mobiele platforms. De resultaten
dienen als basis voor toekomstige beoordelingen die
gebruik maken van deze platforms. Als eerste resultaat
is een quickscanrapport opgeleverd waar de huidige
beveiligingswaarde van commercieel beschikbare mobiele
platforms wordt beschreven. Tevens heeft de AIVD een
verkenning uitgevoerd op het gebied van beveiligingsvraagstukken en mogelijke maatregelen ten behoeve van
een mogelijke implementatie van het concept ‘Bring Your
Own Device’ (BYOD) binnen de rijksoverheid.
Naast onderzoek en ontwikkeling heeft de AIVD in 2011
presentaties verzorgd over de kwetsbaarheid van het gebruik
van gsm’s. De demonstraties hebben laten zien dat een
gsm met relatief beperkte inspanning en tegen relatief lage
kosten is af te luisteren.

Het is daarom van belang om bewust stil te staan bij informatie die via de telefoon gecommuniceerd wordt en zo
nodig een beveiligd toestel te gebruiken.
Network monitoring pilot
Naar aanleiding van toename van digitale spionage doet de
AIVD samen met commerciële partijen en universiteiten
onderzoek naar middelen en mogelijkheden om digitale
aanvallen vroegtijdig te onderkennen. Het doel van deze
pilot is een prototype van een geavanceerde netwerkprobe (ook wel netwerkmonitor of sensor genoemd) te
ontwikkelen, inzicht te verkrijgen in aard en omvang van
digitale aanvallen, samenwerking met andere nationale en
internationale partners vorm te geven en de weerbaarheid
te verhogen.
Met het inzicht in de aard en omvang van digitale aanvallen
kan de AIVD anderen in staat stellen om gerichte digitale
aanvallen te onderkennen en kan de kwetsbaarheid van
ICT-infrastructuren verminderd worden. Het monitoren
en analyseren van netwerkverkeer is voor organisaties
een goede aanvulling om meer zekerheid te krijgen dat
ICT-infrastructuren daadwerkelijk afdoende beveiligd
zijn en om de weerbaarheid ervan te vergroten. Het stelt
organisaties in staat om aanvullende preventieve of
correctieve maatregelen te treﬀen.
Daarnaast is ook de aanwezige expertise en (inter)nationale
samenwerking op het terrein van geavanceerde digitale
aanvallen versterkt en uitgebouwd. Op deze wijze is bijgedragen aan de invulling van de Nationale Cybersecurity
Strategie.
Luna
De AIVD heeft in 2011 een nieuw programma ontwikkeld
voor bestandsvercijfering. Het programma, Luna genaamd,
is bedoeld om gerubriceerde informatie tot en met het
niveau Stg. Conﬁdentieel op veilige wijze via e-mail (als
vercijferde bijlage) of USB-stick te kunnen uitwisselen
met partijen binnen de rijksoverheid, ketenpartners en
collega-diensten.
Veilige netwerkverbinding mogelijk met OpenVPN-NL
Afgelopen jaar heeft de AIVD het opensourceproduct
OpenVPN (Virtual Private Network) geëvalueerd en is het
product goedgekeurd voor het niveau Departementaal
Vertrouwelijk. Met behulp van dit product is het mogelijk
om over een onveilig netwerk, zoals het internet, een
veilige verbinding op te zetten tussen computers en/of
netwerken. Het eindresultaat heeft de naam OpenVPN-NL
gekregen en is publiekelijk beschikbaar.

39

40

7 Vertrouwensfuncties en
veiligheidsonderzoeken
In Nederland bestaan functies die vanwege de kwetsbaarheid voor de nationale veiligheid zijn aangewezen
als vertrouwensfunctie. Personen die een dergelijke
functie uitoefenen hebben de mogelijkheid de nationale
veiligheid in meer of mindere mate te schaden.
Vertrouwensfuncties worden in overeenstemming met de
minister van Binnenlandse Zaken en Koninkrijksrelaties
door vakministers aangewezen. De AIVD adviseert de
vakministers bij het opstellen van de conceptlijsten van
vertrouwensfuncties en ziet namens de minister van
Binnenlandse Zaken en Koninkrijksrelaties toe op een
rechtmatige en proportionele aanwijzing.
Er is in Nederland een groeiende behoefte om personen
voorafgaand aan een aanstelling in een functie te ‘screenen’.
Naast het veiligheidsonderzoek dat door de AIVD wordt
uitgevoerd bestaan ook andere screeningsinstrumenten
zoals de screening op justitiële antecedenten door het
Ministerie van Veiligheid en Justitie en de daarmee samenhangende afgifte van de Verklaring Omtrent het Gedrag
(VOG).
Een persoon kan pas een vertrouwensfunctie bekleden,
wanneer de AIVD een Verklaring van geen bezwaar (Vgb)
voor die persoon heeft afgegeven. Een Vgb houdt in dat
uit het oogpunt van de nationale veiligheid geen bezwaar
bestaat tegen de vervulling van die vertrouwensfunctie door
de betreﬀende persoon. Om dit vast te stellen, wordt de
kandidaat-vertrouwensfunctionaris onderworpen aan een
veiligheidsonderzoek. De AIVD voert dergelijke onderzoeken uit. Voor een deel van de onderzoeken geldt dat deze
onder mandaat van de AIVD worden uitgevoerd. De KMar
voert onder mandaat veiligheidsonderzoeken uit voor de
burgerluchtvaartsector, de politie voert een deel (B-niveau)
van de onderzoeken uit voor politiefunctionarissen en de
Dienst Koninklijke en Diplomatieke Beveiliging (DKDB)
voert de onderzoeken uit voor functies bij het Koninklijk
Huis.

Veiligheidsonderzoeken in 2011
Veiligheidsonderzoeken gestart door de
AIVD
Veiligheidsonderzoeken gestart door
KMar, DKDB, politie
 kUUfjUb jY]`][\Y]XgcbXYfncY_Yb
Xccf[YghiifX UUb XY 5=J8 Xccf ?AUf
8?86 dc`]h]Y
 kUUfjUb bUjfU[Yb Xccf XY 5=J8 UUb
Vi]hYb`UbXgY Wc``Y[U!X]YbghYb jccf ?AUf
dc`]h]Y Yb A=J8
Totaal aantal gestarte
veiligheidsonderzoeken

Aantal gestarte
onderzoeken

6.386
32.539

2.635

1.984

38.925

Internationale verplichtingen
Navragen aan de AIVD door andere landen
en buitenlandse organisaties
Onderzoeken gestart voor Clearances en
mededelingen artikel 13

997
1.745

De AIVD is in 2011 gestart met het project ‘Herijking van
de B-taak’. In dit project wordt een nieuwe visie op de
aanwijzing van vertrouwensfuncties en de uitvoering
van veiligheidsonderzoeken uitgewerkt. Dit moet
leiden tot een scherpere aanwijzing van vertrouwensfuncties waarin naast de ernst van de schade ook de
waarschijnlijkheid van de dreiging wordt meegenomen
in de aanwijzing. Tevens wordt een voorstel voor het
doorberekenen van de kosten van veiligheidsonderzoeken geïmplementeerd.

7.1 Aanwijzing van
vertrouwensfuncties
Met het uitvoeren van een veiligheidsonderzoek wordt
inbreuk gemaakt op iemands persoonlijke levenssfeer.
Vertrouwensfuncties dienen mede daarom als sluitstuk
van beveiliging nadat in redelijkheid te nemen beveiligingsmaatregelen zijn getroﬀen. Vertrouwensfuncties zijn
aangewezen in verschillende sectoren.

41

De vakminister is ervoor verantwoordelijk dat juist die
functies als vertrouwensfunctie worden aangewezen die de
nationale veiligheid kunnen schaden, waarbij de minister
van Binnenlandse Zaken en Koninkrijksrelaties instemt. De
vakminister is derhalve primair verantwoordelijk als een
functie (achteraf ) ten onrechte is aangewezen, maar ook als
een functie ten onrechte niet is aangewezen.
De AIVD is verantwoordelijk voor het binnen de daartoe
gestelde termijn uitvoeren van veiligheidsonderzoeken naar
personen die een door de verantwoordelijke vakminister
aangewezen vertrouwensfunctie (gaan) bekleden.
Vertrouwensfunctionarissen kunnen pas een vertrouwensfunctie bekleden nadat de AIVD een Verklaring van geen
bezwaar (Vgb) heeft afgegeven. Nederland telde in 2011 ruim
100.000 personen die een vertrouwensfunctie vervulden.
Ten opzichte van 2010 is dat aantal gemiddeld gelijk
gebleven.
Gemiddeld aantal
vertrouwensfunctionarissen in fte’s

2010

2011

Sector burgerluchtvaart*1

31.433

30.487

Defensieorderbedrijven

20.800

20.800

Politie (A- en P-functies)

16.705

16.996

Rijksoverheid

5.296

5.430

Vitale bedrijven

1.547

1.547

Koninklijk Huis

348

296

Totaal*2

*1

*2

76.129

75.556

Het betreft hier het aantal uitgevoerde onderzoeken. Het bestand
vertrouwensfunctionarissen ligt beduidend hoger en fluctueert
aanzienlijk.
Exclusief de functies binnen het defensiedomein.

Afhankelijk van de kwetsbaarheid van de vertrouwensfunctie, wordt de zwaarte van het veiligheidsonderzoek
bepaald op A-, B- of C-niveau, waarbij een A-onderzoek het
meest diepgaand is en wordt ingesteld voor de meest kwetsbare vertrouwensfuncties.
Op 1 september 2011 heeft de minister van
Binnenlandse Zaken en Koninkrijksrelaties de leidraad
aanwijzing vertrouwensfuncties vitale sectoren
vastgesteld. Het betreft een uitwerking van de Wet
veiligheidsonderzoeken (Wvo) en biedt de vitale
sectoren concrete criteria voor de aanwijzing van
vertrouwensfuncties. Hiermee voorziet de AIVD in een
langer bestaande behoefte. De leidraad Vitaal is
gepubliceerd op de website van de AIVD (www.AIVD.nl).

42

7.2 Veiligheidsonderzoeken
7.2.1 Het proces van veiligheidsonderzoeken
Aanmelding voor het veiligheidsonderzoek
Als een (kandidaat-)functionaris een vertrouwensfunctie
wil (blijven) bekleden heeft de werkgever de plicht de
(kandidaat-)functionaris erop te wijzen dat het gaat om een
vertrouwensfunctie.
Het is de plicht van de werkgever de (kandidaat-)functionaris in te lichten over de betekenis van het veiligheidsonderzoek en de rechtsgevolgen van de aanmelding voor het
veiligheidsonderzoek. De AIVD heeft brochures, leidraden
en beleidsregels openbaar beschikbaar zodat de werkgever
de voorlichtende taak goed kan uitvoeren en waardoor de
(kandidaat-)functionaris in staat is een goede afweging te
maken om al dan niet deel te nemen aan het veiligheidsonderzoek. De betrokkene geeft voor de aanvang van het
veiligheidsonderzoek schriftelijk toestemming voor de
aanmelding.
Veiligheidsbewustzijn is een belangrijk onderwerp
binnen het veiligheidsonderzoek en blijft een voortdurend aandachtspunt voor de (kandidaat-)functionaris. Bij de herijking van de B-taak word het proces van
de veiligheidsonderzoeken opnieuw ingericht. Hierbij
draait het om het in kaart brengen, duiden en beoordelen van vijf (voorheen vier) persoonskenmerken van de
(kandidaat-)functionaris. Deze kenmerken zijn
loyaliteit, onafhankelijkheid, integriteit en eerlijkheid
en daar is bij de herijking veiligheidsbewustzijn aan
toegevoegd.

Uitvoering van het veiligheidsonderzoek
Veiligheidsonderzoeken worden uitgevoerd door ervaren
onderzoekers. In de eerste fase van het onderzoeksproces
vindt een administratieve naslag plaats in verschillende
registers, waaronder de registers van politie, justitie en
de AIVD. Na afronding van het administratieve onderzoek
kunnen afhankelijk van het type onderzoek gesprekken
gevoerd worden met de (kandidaat-)functionaris, referenten
en/of informanten (veldonderzoek). Referenten zijn
personen die de (kandidaat-)functionaris in de Opgave
Persoonlijke Gegevens (OPG) zelf heeft aangereikt.
Informanten zijn personen die de AIVD op eigen initiatief
in het onderzoek kan betrekken, bijvoorbeeld op basis van
de administratieve zoekslagen of op basis van informatie
van de (kandidaat-)functionaris zelf of een referent. De
gesprekken met de referenten en de informanten dienen
ertoe eerder vergaarde gegevens in het administratieve
onderzoek en het gesprek met de (kandidaat-)functionaris
te bevestigen of te ontzenuwen.

Bij de beoordeling van de gegevens uit het administratieve
onderzoek en het veldonderzoek wordt in het bijzonder
gelet op een aantal thema’s zoals het gebruik van en de
handel in harddrugs, verduistering, oplichting of valsheid
in geschrift, misdrijven tegen de nationale veiligheid en
deelname aan een criminele organisatie. Ten aanzien van
deze thema’s wordt afhankelijk van de zwaarte van het
veiligheidsonderzoek een beoordelingsperiode in ogenschouw genomen die kan oplopen tot tien jaar.
In een veiligheidsonderzoek wordt een oordeel
gevormd over de kwetsbaarheid van de (kandidaat-)
functionaris bij het vervullen van een bepaalde
vertrouwensfunctie. Deze eventuele kwetsbaarheid
levert in potentie een risico op voor de nationale
veiligheid. Een Vgb wordt geweigerd indien onvoldoende waarborgen aanwezig zijn dat de (kandidaat-)
functionaris onder alle omstandigheden de plichten die
uit de vertrouwensfunctie voortvloeien getrouwelijk zal
volbrengen of indien het veiligheidsonderzoek
onvoldoende gegevens heeft opgeleverd om daarover
een verantwoord oordeel te geven. Tijdens een
veiligheidonderzoek wordt aandacht besteed aan:
 justitiële en strafvorderlijke gegevens;
 gegevens over deelname of steunverlening aan
activiteiten die de nationale veiligheid kunnen
schaden;
 gegevens betreffende lidmaatschap van of steunverlening aan organisaties die een gevaar vormen
voor het voortbestaan van de democratische
rechtsorde;
 overige persoonlijke gedragingen en
omstandigheden.
In 2011 heeft de AIVD twee nieuwe beleidsregels
opgesteld: de beleidsregel ‘Justitiële gegevens’ en de
beleidsregel ‘Beoordelingsperiodes en onvoldoende
gegevens’. De beleidsregels zijn per 1 februari 2012 van
kracht en gelden voor alle veiligheidsonderzoeken. Dat
was nodig omdat niet alle weigeringsgronden voor de
Vgb voor de verschillende veiligheidsonderzoeken uit
de Wvo waren uitgewerkt in beleidsregels. Nu is die
uitwerking voor alle onderzoeken er wel.

Informatie-uitwisseling vindt alleen plaats als voorafgaand
aan de samenwerking is bezien of informatie-uitwisseling
in het kader van veiligheidsonderzoeken verantwoord
is. Hierbij spelen elementen als het respecteren van de
mensenrechten, de mate van professionaliteit, betrouwbaarheid en de democratische inbedding van de collegadienst binnen het staatsbestel een belangrijke rol.
Met ingang van 1 mei 2011 informeert de AIVD de
werkgever van een (kandidaat-)vertrouwensfunctionaris over het feit dat informatie over de betrokkene is
aangevraagd bij een buitenlandse instantie. De
werkgever wordt daarbij verzocht de betrokkene te
informeren. De AIVD stelt de werkgever ook schriftelijk
op de hoogte zodra een antwoord binnen is. In de
tussentijd wordt het veiligheidsonderzoek tijdelijk
stopgezet. De behandeltijd van het onderzoek gaat
verder op het moment dat informatie uit het buitenland is binnengekomen. De AIVD is hierbij sterk
afhankelijk van de levertijd van informatie van derden.
Dat kan de doorlooptijd ernstig beïnvloeden.

Afgifte of weigering van de Verklaring van geen bezwaar
Op basis van de bevindingen wordt een onderzoeksverslag
gemaakt en formuleert de AIVD een advies omtrent het
al dan niet afgeven van een Verklaring van geen bezwaar
(Vgb). De AIVD baseert een besluit tot afgifte of weigering
van een Vgb op gegevens die uit het veiligheidsonderzoek
voortkomen. Tegen een weigering kan bezwaar en beroep
worden aangetekend door de (kandidaat-)functionaris.
Als de (kandidaat-)functionaris in bezwaar gaat, ontvangt
hij voor het procesdossier zijn (bewerkte deel van de)
onderzoeksrapportage. Vanwege de rechtsbescherming
van de (kandidaat-)functionaris is in het bestuursprocesrecht opgenomen dat de rechtbank en de Raad van State
inzage in het volledige dossier van het veiligheidsonderzoek kunnen krijgen (inclusief de geheime stukken). De
(kandidaat-)functionaris moet de rechtbank of de Raad van
State hiervoor wel expliciet toestemming geven. De Wvo
voorziet er naast de bezwaar- en beroepsprocedure in dat de
wijze waarop de AIVD veiligheidsonderzoeken uitvoert, kan
worden getoetst door de CTIVD.

Indien een (kandidaat-)functionaris in de periode voorafgaand aan de aanmelding voor het veiligheidsonderzoek
over een aaneengesloten periode van langer dan drie
maanden in het buitenland heeft verbleven, moet de AIVD
ook over deze periode inlichtingen inwinnen. De AIVD
beschikt over een netwerk van collega-diensten waarmee
in het kader van veiligheidsonderzoeken informatie wordt
uitgewisseld.

43

Onderzoeksrapportages worden als staatsgeheim
gerubriceerd. In het voorjaar van 2011 heeft de minister
van Binnenlandse Zaken en Koninkrijksrelaties de
Tweede Kamer geïnformeerd over de beperkingen die
er zijn om referenten en informanten inzage te
verschaffen in het onderzoeksrapport. In dit verband is
onder andere gewezen op het cruciale belang van
bronbescherming voor inlichtingen- en
veiligheidsdiensten4.
Tevens heeft de AIVD naar aanleiding van een vraag
van Kamerlid Griffith (VVD)5 door middel van een pilot
bezien welke mogelijkheden er zijn inzake het opnemen
van gesprekken bij veiligheidsonderzoeken. Het
resultaat van de pilot geeft geen aanleiding om
gesprekken op te gaan nemen. Gebleken is dat het
gebruik van een opname geen meerwaarde betekent
voor de kwaliteit van de verslagen en bovendien
gepaard gaat met een aanzienlijke inspanning, daar
sprake is van zo’n 1700 onderzoeken per jaar.
Bovendien is voorzien in een gedegen controleregime
ten aanzien van de veiligheidsonderzoeken. Zo kan
betrokkene in bezwaar en beroep gaan tegen de
uitkomst van een veiligheidsonderzoek en houdt de
CTIVD toezicht op de rechtmatigheid van de uitvoering
ervan.

7.2.2 Kengetallen veiligheidsonderzoeken
In onderstaande tabel is het aantal door de AIVD en onder
mandaat van de AIVD gestarte veiligheidsonderzoeken,
onderscheiden naar zwaarte, weergegeven.
Aantal ontvankelijk verklaarde
aanvragen voor een
veiligheidsonderzoek gestart

2010

2011

A-onderzoeken

1.509

1.674

B-onderzoeken

3.726

3.873

C-onderzoeken

511

839

BL-onderzoeken (overgedragen door
KMar)

3.194

2.572

BP-onderzoeken (overgedragen door
politie)

59

59

BKH-onderzoeken (overgedragen door
DKDB)

4

Totaal door de AIVD

8.999

9.021

Aantal onder mandaat gestart

2010

2011

31.433

30.487

BP-onderzoeken (politie, inclusief 59
overgedragen aan de AIVD)

2.310

1.985

BKH-onderzoeken (DKDB, inclusief 4
overgedragen aan de AIVD)

39

67

33.782

32.539

BL-onderzoeken (KMar, inclusief 2.572
overgedragen aan de AIVD)

Totaal onder mandaat

In de onderstaande tabel is het aantal besluiten weergegeven dat in 2011 is uitgebracht. De weigeringsbesluiten zijn
daarbij uitgesplitst naar de weigeringsgrond.
Aantal besluiten in 2011

Weigeringen
Onvoldoende
gegevens

Weigeringen
Overige
redenen

Weigeringen
Totaal

Positieve
besluiten
(Vgb’s)

A-onderzoeken

1

1

4

6

820

A-onderzoeken politie

0

0

2

2

756

B-onderzoeken

6

10

7

23

3.801

B-onderzoeken politie

0

3

2

5

1826

351

216

16

583

29.898

1

1

0

2

827

359

231

31

621

37.928

B-onderzoeken
burgerluchtvaart
C-onderzoeken
Totaal

44

Weigeringen
Justitieel

4

Tweede Kamer, vergaderjaar 2010-2011, 30 977, nr. 41

5

Tweede Kamer, vergaderjaar 2008-2009, 30 977 en 29 924, nr. 22.

Voor de besluiten (verstrekking dan wel weigering van de
Vgb) die zijn genomen op grond van de meest diepgaande
A-onderzoeken geldt dat 94,9% binnen de wettelijke
behandeltermijn is genomen. 5 procent van de onderzoeken vergde een langere behandeltijd vanwege de
complexiteit ervan.
In het verslagjaar 2011 zijn 43 nieuwe bezwaren ingesteld
en is in 1 geval hoger beroep ingesteld. In de tabellen zijn
de kengetallen met betrekking tot de bezwaar- en beroepszaken over 2011 weergegeven.
Aantal bezwaar- en beroepsprocedures gestart in 2011
Ingediend
Brief

5

Bezwaar

43

Beroep

8

Hoger beroep

1

Hoger beroep door minister
Voorlopige voorziening bezwaar

1

Voorlopige voorziening beroep
Voorlopige voorziening hoger beroep
Voorlopige voorziening hoger beroep door
minister

Aantal bezwaar- en beroepsprocedures
afgehandeld in 2011

Gegrond6

Ongegrond

Niet ontvankelijk

Ingetrokken

Brief
30

Beroep

11

Beroep instandlaten rechtsgevolgen

6

Toegewezen

Afgehandeld
5

Bezwaar

Hoger beroep door appellant

Afgewezen

11

2

1
1

3

4

1
1

Dit betekent niet dat de Bezwarencommissie
Veiligheidsonderzoeken van oordeel is dat alsnog een Verklaring van
geen bezwaar moet worden verstrekt, maar dat de beschikking in
eerste aanleg een zorgvuldigheids- of motiveringsgebrek heeft dat
in de meeste gevallen in de beslissing op bezwaar hersteld kan
worden.

45

46

8 Organisatie, ontwikkeling en bedrijfsvoering
Vanwege de toenemende afhankelijkheid van digitale
technologie van alle vitale sectoren van ons land en de
sociale en zakelijke communicatie tussen burgers, bedrijven
en overheidsinstellingen neemt het risico op verstoringen
eveneens toe. Daarnaast zal de hoeveelheid data en
informatie over burgers en organisaties de komende jaren
explosief toenemen. Technologieën en de gevolgen voor de
gebruikers op het gebied van communicatie, netwerken en
encryptie ontwikkelen zich de komende jaren bovendien
razendsnel. Of het nu gaat om het tijdig signaleren van
dreigingen en belangrijke ontwikkelingen in binnen- en
buitenland, of over het volgen, begrijpen en operationaliseren van snelle ontwikkelingen op het gebied van
digitalisering: de AIVD moet samenwerken. Het zo eﬀectief
mogelijk combineren en bundelen van kracht en expertise
met partnerorganisaties staat daarbij centraal.

8.1 Samenwerking met de MIVD
Een zeer belangrijke samenwerkingspartner van de AIVD
is de MIVD. Deze samenwerking vindt op zowel nationaaal
als internationaal gebied plaats. Dat draagt ertoe bij dat de
capaciteiten van de twee diensten optimaal kunnen worden
benut voor het realiseren van de doelstelling om een onafhankelijke informatiepositie te verwerven, te behouden en
verder uit te bouwen. De AIVD en de MIVD vullen elkaar
daarbij vanuit hun speciﬁeke expertise aan. Deze samenwerking vindt al intensief plaats in de gezamenlijke teams
TCG (zie hoofdstuk 4) en UCP (zie hoofdstuk 5) en is het
afgelopen jaar ook op andere terreinen verder versterkt. De
versterking van deze samenwerking is erop gericht om meer
uniformering aan te brengen in de producten die de AIVD
en de MIVD uitbrengen, kennisdeling en uitwiselling van
systemen te bevorderen en de eﬀectiviteit voor de inlichtingentaak buitenland te verhogen. Tot slot is het gezamenlijke project op het gebied van Sigint en Cyber een goed
voorbeeld van de intensivering van de samenwerking.

Sigint en Cyber
De AIVD en MIVD zijn in het najaar van 2011 een project
gestart dat in 2012 moet leiden tot een gezamenlijke
eenheid voor de verwerving van Signals intelligence (Sigint)
en Cyber intelligence (Cyberint). De nieuwe eenheid zal
hoogwaardige Sigint- en Cyberopbrengsten aan zowel de
AIVD als de MIVD leveren, waarmee de diensten in staat
worden gesteld hoogwaardige (contra-)inlichtingenproducten op te stellen.
Een gezamenlijke Sigint- en Cybereenheid is om meerdere
redenen wenselijk. Ten eerste leidt het bundelen van
krachten tot een eﬀectievere en eﬃciëntere inzet van
hoogwaardige technische expertise en communicatieinterceptiemiddelen waardoor de kwaliteit van de
producten toeneemt. Ten tweede stelt de samenwerking de
diensten in staat om in een technologisch complexe omgeving te blijven innoveren en daarmee de informatiepositie
te behouden.
De Nationale Sigint Organisatie (NSO) gaat deel uitmaken
van deze nieuwe gezamenlijke eenheid. De hoofdtaken
zijn de interceptie van gegevens uit draadloze communicatie, de uitvoering van onderzoek gericht op innovatie en
continuïteit van de interceptie.

8.2 Samenwerking met Regionale
Inlichtingendiensten
De vorming van de nationale politie en de organisatorische
veranderingen die hiervan het gevolg zijn hebben mede
geleid tot een heroriëntatie op de samenwerking met
de Regionale Inlichtingendiensten (RID’en). Het project
RID2015 moet ertoe leiden dat de inzet van de RID’en ten
behoeve van het vroegtijdig onderkennen van opkomende
dreigingen in de regio eﬃciënter wordt.

47

Het is van groot belang dat vroegtijdig relevante incidenten
en ontwikkelingen worden onderkend om zo eventuele
risico’s en dreigingen tegen te gaan. De politie en de RID
vervullen hierbij een belangrijke rol. De RID informeert
de AIVD over ontwikkelingen in de regio, voert ondersteunende operationele werkzaamheden uit en vormt de
ambtelijke en bestuurlijke schakel tussen de AIVD en de
politie in de regio.

8.3 Samenwerking met het
internationale netwerk van
collega-diensten
De AIVD werkt ook aan nauwere samenwerking met het
netwerk van buitenlandse inlichtingen- en veiligheidsdiensten. Eﬃciënte samenwerking op het gebied van
technologie-ontwikkeling en het opzetten van gezamenlijke
onderzoeksprojecten moet leiden tot verhoging van de
eﬀectiviteit.

8.4 Cybersecurity
De afhankelijkheid van digitale technologie neemt in de
toekomst verder toe. Dat geldt voor alle vitale sectoren
in Nederland en de sociale en zakelijke communicatie
tussen bedrijven, burgers en overheidsinstellingen. Om
de maatschappelijke weerbaarheid te vergroten is in 2011
het Nationaal Cyber Security Centrum (NCSC) opgericht.
Door een goede afstemming in het NCSC tussen de AIVD en
overige partijen kan de AIVD adequaat betrokken worden bij
meldingen van digitale aanvallen waar de nationale veiligheid mogelijk in het geding is. Omgekeerd levert de AIVD
expertise aan het NCSC ten behoeve van het duiden van digitale aanvallen en het beveiligen van (digitale) informatie.

8.5 Reisbewegingen
De AIVD maakt gebruik van diverse datastromen om zijn
informatie- en inlichtingenpositie te verbeteren. Het
ontsluiten en exploiteren van externe dataverzamelingen
is van groot belang voor het primaire proces van de dienst.
Er wordt geïnvesteerd in uitbreiding van de speciﬁeke
personele expertise en technieken die nodig zijn om de
steeds in omvang toenemende datastromen te kunnen
verwerken en analyseren. Een van die datastromen bestaat
uit reisgegevens. Gezien het internationale karakter van
terrorisme, is reizen van groot belang voor het bestaan en
handelen van terroristische netwerken.

48

Hierdoor vormen reisgegevens een essentiële aanvulling
op de bestaande datastromen die de AIVD op basis van zijn
wettelijke bevoegdheden kan aanwenden voor onderzoek.
De AIVD heeft in 2011 bestuurlijke en technische randvoorwaarden gerealiseerd waardoor reisgegevens ingezet
kunnen worden voor onderzoek naar terrorisme en andere
dreigingen.
Internationalisering leidt tot een voortdurende stijging
van het aantal reisbewegingen en het aantal passagiers dat
via Schiphol de Nederlandse grens passeert. Dit groeiende
aantal grenspassages dwingt tot een nieuwe aanpak van
het grensbeheer. Binnen het Programma Vernieuwing
Grensmanagement (PVGM) werken overheidsorganisaties
en private partijen samen aan de vernieuwing van het
huidige grensproces. De AIVD draagt door zijn deelname
aan dit programma bij aan het ongestoord en veilig
reizen van passagiers. In het nog op te richten Nationaal
Informatie- en Analysecentrum Grenstoezicht (NIAG) zullen
op 24-uursbasis reisgegevens worden geanalyseerd en zullen
betrokken overheidspartijen gezamenlijk het veiligheidsrisico van reizigers beoordelen. Op basis daarvan worden
eventuele veiligheidsmaatregelen vastgesteld. De AIVD is
momenteel betrokken bij de oprichting en zal deelnemen
aan het NIAG. Daartoe brengt de AIVD kennis en expertise in
over contraterrorisme en het beschermen van de nationale
veiligheid.

8.6 Doorontwikkeling
informatiehuishouding
Het werk van de AIVD is in hoge mate afhankelijk van
het vermogen om snel grote hoeveelheden informatie te
verwerken en te analyseren. Zo kunnen vroegtijdig bedreigingen van de nationale veiligheid worden onderkend.
De AIVD moet daarom kunnen beschikken over moderne,
kosteneﬃciënte en goedwerkende informatiesystemen
die ten aanzien van de ondersteuning van operationeel
inlichtingenwerk internationaal voorop lopen. Om
dit te realiseren heeft de AIVD in 2011 een structurele
ICT-investeringsimpuls gekregen die wordt aangewend voor
het versterken van de capaciteit van Signals intelligence
(Sigint), het verwerken van omvangrijke internationale
datastromen, ICT-voorzieningen voor Regionale
Inlichtingendiensten en waarborgen voor de continuïteit
van de informatiesystemen van de dienst.
In 2011 is door een extern adviesbureau een audit uitgevoerd van de informatiemanagementorganisatie. Met de
bevindingen en de aanbevelingen is in 2011 gestart met het
versterken van het informatiemanagement.

In 2011 zijn op het gebied van systeemontwikkeling de
volgende resultaten geboekt.
 De AIVD ontwikkelt een nieuw systeem voor documentmanagement en werkprocesondersteuning. In 2011 zijn
de ontwikkelactiviteiten afgerond en in 2012 wordt het
systeem ingevoerd en ingepast in de werkprocessen van
de dienst en worden de gebruikers opgeleid.
 Na de invoering van het nieuwe documentmanagementsysteem start de AIVD met de dienstbrede uitrol van een
nieuw targetregistratie en -analysesysteem. In 2011 is een
eerste kleinschalige versie van dit systeem opgeleverd en
getest.
 De AIVD heeft een nieuw personeelsmanagementsysteem
ingevoerd dat is gerealiseerd in samenwerking met rijksoverheidsleverancier P-Direkt.
 Bij de uitvoering van veiligheidsonderzoeken kan
gebruik gemaakt worden van een nieuw ingevoerd
capaciteitsmanagementsysteem.
 Een nieuwe versie van het AIVD-systeem voor de verwerking en analyse van Sigint-opbrengsten is opgeleverd.

In onderstaande graﬁek is de relatieve verdeling van de
bezetting over het primaire proces van de AIVD per ultimo
2011 verdeeld over de wettelijke taken weergegeven.

Verdeling bezetting (fte’s) in het primaire proces

30%
44%

Q

A-taak

Q

B-taak

Q

C-E-taak

Q

D-taak

14%
12%

8.7 Bedrijfsvoering
In miljoenen euro’s

2009

2010

2011

Uitgaven

189,7

191,0

197,8

Apparaat

181,5

182,7

189,2

8,2

8,3

8,6

Geheime uitgaven

Uitgaven AIVD 2011

4%

9%

17%

11%
3%
2%

54%

Q

Taakbudget

Q

Salarisuitgaven

Q

Personeelsgerelateerde uitgaven

Q

FLO

Q

Huisvesting

Q

ICT uitgaven

Q

Geheime uitgaven

49

50

9 Verantwoording en toezicht
De minister van Binnenlandse Zaken en Koninkrijksrelaties
is eindverantwoordelijk voor een doelmatige taakuitvoering
door de AIVD. De AIVD rapporteert over zijn taakuitvoering
aan de eigen minister zodat deze de Tweede Kamer kan
informeren.
Er is voorts sprake van een uitgebreid toezichtstelsel waar
het gaat om de inlichtingen- en veiligheidsdiensten in
Nederland. De Commissie van Toezicht betreﬀende de
Inlichtingen- en Veiligheidsdiensten (CTIVD) ziet toe op de
rechtmatigheid van de taakuitvoering van de AIVD en de
MIVD. Het toezichtstelsel is echter breder. De Tweede Kamer
controleert de AIVD in de Commissie voor de Inlichtingenen Veiligheidsdiensten (CIVD) aan de hand van onder meer
het geheim gerubriceerde jaarplan, de driemaandelijkse
rapportages over de taakuitvoering en de geheime bijlage
van het jaarverslag. De Tweede Kamer in brede zin voert zijn
controlerende rol uit (veelal in de vaste Commissie voor
Binnenlandse Zaken) aan de hand van onder meer de openbare versies van het jaarplan en het jaarverslag van de AIVD.
Verder is er een aantal instanties dat, evenals de eerder
genoemde CTIVD, externe en onafhankelijke controle op de
diensten uitoefent. De Algemene Rekenkamer controleert
de rechtmatigheid van ontvangsten en uitgaven van de
dienst en onderzoekt de doelmatigheid en doeltreﬀendheid van het gevoerde beleid. Daarnaast onderzoekt de
Rijksauditdienst de rechtmatigheid en het ﬁnancieel beheer
van de AIVD. De burger kan bovendien klachten indienen
bij de Nationale ombudsman over de uitvoering van taken
door de overheid en dus ook over de taakuitvoering door de
AIVD. In het toezichtstelsel past tot slot de controle die de
rechter uitoefent. Daarbij gaat het zowel om de bestuurs-,
straf- als de civiele rechter.

9.1 Tweede Kamer
In 2011 hebben twee speciﬁeke Algemeen Overleggen
(AO) inzake de AIVD plaatsgevonden, op 29 juni en op
8 december. Daarnaast is door de dienst onder meer bijgedragen aan de AO’s betreﬀende terrorismebestrijding en de
DigiNotar-aﬀaire.

Tijdens het AO in juni is met de Kamer gesproken over
het jaarverslag 2010 van de AIVD, het AIVD jaarplan 2011,
de uitvoering van veiligheidsonderzoeken door de AIVD,
de zaak van de heer Van Duijn, het CTIVD-rapport over
de uitvoering van de inlichtingentaak buitenland en het
onderzoek van de AIVD naar de Moslimbroederschap in
Nederland.
In december kwam de zaak van de heer Van Duijn opnieuw
aan bod en werd aandacht besteed aan de voorbereiding
van de Nederlandse regering op de ﬁlm Fitna en het CTIVDrapport over de door de AIVD uitgebrachte ambtsberichten
in de periode van oktober 2005 tot en met mei 2010.
De vaste Kamercommissies voor Binnenlandse Zaken en
Koninkrijksrelaties en Veiligheid en Justitie hebben daarnaast in juni een werkbezoek afgelegd aan de AIVD. Daarbij
werd uitgebreid ingegaan op de operationele prioriteiten
van de dienst. Naar aanleiding van berichten in de media
over het aﬂuisteren van telefoons door de AIVD is voor het
Presidium van de Tweede Kamer een presentatie gegeven
over de maatregelen die genomen kunnen worden om
het telefoonverkeer beter te beveiligen. Tot slot heeft de
dienst een groot aantal aan de actualiteit gerelateerde
Kamervragen beantwoord.

9.2 Commissie voor de Inlichtingenen Veiligheidsdiensten van de Tweede
Kamer (CIVD)
In de Wiv 2002 is bepaald dat de minister van Binnenlandse
Zaken en Koninkrijksrelaties en de minister van Defensie de
Kamer vertrouwelijk kunnen informeren over de door de
Nederlandse inlichtingen- en veiligheidsdiensten aangewende middelen, geheime bronnen en het actuele kennisniveau van beide diensten.
Dit gebeurt in de CIVD van de Tweede Kamer. De CIVD
bestaat uit de fractievoorzitters van de politieke partijen die
in de Tweede Kamer vertegenwoordigd zijn, met uitzondering van de fractievoorzitters van partijen die tijdens een
lopende kabinetsperiode zijn afgesplitst.

51

In 2011 heeft de AIVD de leden van de CIVD over zijn operationele taakuitvoering geïnformeerd middels de reguliere
driemaandelijkse rapportages. In dat kader zijn ook de
geheime bijlage bij het jaarverslag 2010 en het jaarplan
van de AIVD voor 2011 in de commissie besproken. Meer
speciﬁek is in de CIVD onder andere aandacht besteed aan
de dreiging van digitale aanvallen gericht tegen Nederland,
de Moslimbroederschap, de uitvoering van de inlichtingentaak buitenland en de gevolgen van de dood van Osama bin
Laden.
De CIVD heeft daarnaast een werkbezoek afgelegd aan de
AIVD en heeft speciale brieﬁngs ontvangen inzake onder
andere de ontwikkelingen in Noord-Afrika, het MiddenOosten en Iran.

9.3 Commissie van Toezicht
betreﬀende de Inlichtingen- en
Veiligheidsdiensten (CTIVD)
De onafhankelijke CTIVD is belast met het toezicht op de
rechtmatigheid van de uitvoering van de Wiv 2002 en de
Wvo door de AIVD en MIVD. In 2011 heeft de CTIVD drie
toezichtrapporten uitgebracht. Dat zijn het rapport over
de uitvoering van de inlichtingentaak buitenland door de
AIVD, het rapport over de rol van de MIVD en de AIVD bij
een evacuatiemissie in Libië en het rapport over de door
de AIVD uitgebrachte ambtsberichten in de periode van
oktober 2005 tot en met mei 2010. De rapporten zijn, voorzien van de reactie van de minister(s), in hetzelfde jaar aan
het parlement aangeboden. Het rapport over de evacuatiemissie in Libië zal in het eerste kwartaal van 2012 nog met
de Kamer besproken worden. De andere twee rapporten zijn
reeds met de Kamer besproken.
Voor nadere informatie wordt verwezen naar de eigen
website van de CTIVD: www.ctivd.nl. Daar worden de
rapporten van de CTIVD en de reactie daarop van de
minister gepubliceerd. De CTIVD brengt een eigen jaarverslag uit, eveneens te raadplegen via deze website.

52

9.4 De Raad voor de Inlichtingen- en
Veiligheidsdiensten (RIV)
De Raad voor de Inlichtingen- en Veiligheidsdiensten (RIV)
is een onderraad van de Ministerraad. De ministers van
Binnenlandse Zaken en Koninkrijksrelaties, van Defensie,
van Buitenlandse Zaken en van Veiligheid en Justitie
hebben zitting in deze raad, die wordt voorgezeten door de
minister-president. De ambtelijke voorbereiding van de RIV
vindt plaats in het Comité Verenigde Inlichtingendiensten
Nederland (CVIN). In de RIV worden analyses van de
inlichtingen- en veiligheidsdiensten besproken die relevant
zijn in het kader van het veiligheidsbeleid van het Kabinet.
In 2011 kwamen onder andere de dreiging van digitale
aanvallen en de ontwikkelingen in Noord-Afrika, het
Midden-Oosten en Iran aan de orde. Tevens zijn het driemaandelijkse Nationale Inlichtingenbeeld, het jaarverslag
2010 en het jaarplan 2011 in de RIV besproken.

53

10 Wetgeving en juridische zaken
10.1 Wijziging van de Wet op de
inlichtingen- en veiligheidsdiensten
2002 (Wiv 2002)
Bij de Eerste Kamer was een voorstel tot wijziging van
de Wet op de inlichtingen- en veiligheidsdiensten
2002 aanhangig (kamerstukken 30 553). Bij brief van 17
maart 2011 heeft de minister van Binnenlandse Zaken
en Koninkrijksrelaties, daartoe gemachtigd door de
Koningin, mede namens de minister-president, minister
van Algemene Zaken, de minister van Defensie en de
minister van Veiligheid en Justitie aan beide kamers der
Staten-Generaal medegedeeld dat het wetsvoorstel wordt
ingetrokken (kamerstukken 30 553, nr. 18). Daarbij is aangegeven dat diverse voorstellen uit het ingetrokken wetsvoorstel, waar nodig geactualiseerd, in een nieuw in te dienen
voorstel zullen worden vervat. Het nieuwe wetsvoorstel is
momenteel in voorbereiding.

10.2 Nationale politie en de Wiv 2002
Op grond van artikel 60, eerste lid, van de Wiv 2002 zijn de
korpschefs van de politiekorpsen van rechtswege aangewezen als ambtenaren die werkzaamheden voor de AIVD
verrichten. Op grond van artikel 60, tweede lid, worden
door de korpsbeheerders in overeenstemming met de
minister van Binnenlandse Zaken en Koninkrijksrelaties
ondergeschikten van de korpschefs aangewezen die worden
belast met de feitelijke uitvoering van en het toezicht op
die werkzaamheden. Het betreft hier de regeling voor de
Regionale Inlichtingendiensten. De komst van de nationale
politie, waarbij sprake zal zijn van één korps en één korpschef, brengt met zich mee dat de in artikel 60 opgenomen
regeling aanpassing behoeft. De benodigde aanpassingen,
ook waar het gaat om de in artikel 62 neergelegde informatieplicht voor politie-ambtenaren, is in artikel 10 van
de Invoerings- en aanpassingswet Politiewet 201X (kamerstukken 32 822) opgenomen. Daarnaast is in artikel 7 van
voornoemde wet voorzien in een overgangsrechtelijke voorziening, welke ertoe strekt de bestaande aanwijzingen van
RID-medewerkers na invoering van de nieuwe Politiewet te
handhaven.

10.3 Klachten
In 2011 werden 24 klachten over vermeend handelen van
de AIVD ontvangen. Van de klachten die in 2011 werden
afgehandeld werd een klacht op advies van de CTIVD
gegrond verklaard. Bij een klacht concludeerde de minister
met de CTIVD dat niet was komen vast te staan dat de
klacht gegrond was. In de overige gevallen die aan de
CTIVD werden voorgelegd werd de klacht op advies van
de commissie ongegrond dan wel kennelijk ongegrond
verklaard.
Enkele klachten werden op grond van artikel 9:8 Algemene
wet bestuursrecht niet in behandeling genomen of direct
naar tevredenheid afgehandeld. Een klacht werd door klager
ingetrokken. Drie klachten worden in 2012 afgehandeld.
De Nationale ombudsman nam in 2011 een klacht over de
AIVD in behandeling. Hierover is echter nog geen rapport
uitgebracht. Hij bracht wel rapport uit over een klacht die
in 2010 was ingediend waarin hij oordeelde dat het niet
behoorlijk is dat de minister een verzoek om te voldoen
aan de notiﬁcatieplicht uit eigen beweging behandelt als
een inzageverzoek. De minister heeft toegezegd verzoeker
voortaan eerst te melden dat de wet niet voorziet in een
mogelijkheid voor burgers om een notiﬁcatieverslag op
te vragen. Tevens biedt de minister in het vervolg aan het
verzoek als inzageverzoek te behandelen als verzoeker dat
wenst.

10.4 Verzoeken tot kennisneming
In 2011 is ruim gebruik gemaakt van de wettelijke mogelijkheid om van bij de AIVD vastgelegde gegevens kennis te
nemen. Alleen informatie die niet langer actueel is voor
de taakuitvoering van de AIVD komt voor verstrekking in
aanmerking. Niet-actuele gegevens worden niet verstrekt
indien hiermee bronnen en werkwijzen van de AIVD (mogelijk) worden onthuld. Verder worden persoonsgegevens van
derden alleen verstrekt wanneer sprake is van overleden
familieleden in de eerste graad. Op de AIVD-website zijn de
procedure en de voorwaarden nader omschreven.

55

In onderstaande tabellen wordt inzicht gegeven in het
aantal en de aard van de inzageverzoeken en de hierover
gevoerde procedures.
Aantal inzageverzoeken

ingediend

afgehandeld

gehonoreerd

Verzoeken

177

178

79

Bezwaren

22

19

Beroepen

6

6

Hoger beroepen

1

2

ingediend

afgehandeld

gehonoreerd

Gegevens eigen persoon

84

92

31

Overleden familieleden

33

34

11

Bestuurlijke aangelegenheden

53

44

37

7

8

177

178

Verzoeken

Derden
totaal

56

79

afgehandeld

ongegrond

gegrond

niet-ontvankelijk

Bezwaar

19

14

3

2

Beroep

6

3

3

Hoger beroep

2

2

10.5 Notiﬁcatie
Artikel 34, eerste lid, van de Wiv 2002 bevat de notiﬁcatieplicht voor de AIVD. Deze houdt in dat de AIVD vijf jaar
na de beëindiging van de daadwerkelijke uitoefening van
enkele speciﬁeke bijzondere bevoegdheden onderzoekt
of aan de persoon over wie de bevoegdheid is uitgeoefend
daarvan verslag kan worden uitgebracht. De notiﬁcatieplicht geldt alleen voor de inzet van bijzondere bevoegdheden op personen vanaf de inwerkingtreding van de Wiv
2002, te weten 29 mei 2002. Dit betekent dat vanaf 29 mei
2007 de notiﬁcatieverplichting uitvoering heeft gekregen.
Er kan sprake zijn van verval, uitstel of afstel van de notiﬁcatieplicht. Dit kan veroorzaakt worden doordat personen
niet te traceren zijn, of sprake is van nog lopend onderzoek.
Ook kan hier sprake van zijn indien notiﬁcatie betekent
dat bronnen gevaar lopen of buitenlandse betrekkingen
mogelijk worden geschaad. Tot op heden is nog geen
notiﬁcatieverslag uitgebracht. De CTIVD volgt het beleid en
de uitvoering van de notiﬁcatieplicht nauwgezet.

Eerder is door de CTIVD (toezichtrapport naar de rechtmatigheid van de uitvoering van de notiﬁcatieplicht
door de AIVD, nr. 24, 2010) vastgesteld dat in 43% van de
onderzochte zaken een persoon niet kon worden genotiﬁceerd omdat hij niet kon worden getraceerd. Om betrokkenen beter te kunnen traceren heeft de AIVD een aantal
maatregelen genomen, bijvoorbeeld door zowel bij de
Gemeentelijke Basisadministratie (GBA), de RID als bij de
Belastingdienst navraag te doen naar het adres van een
betrokkene. Dit heeft ertoe geleid dat het percentage niettraceerbare personen ten aanzien van de in 2011 uitgevoerde
onderzoeken is teruggebracht naar 10,5%.

57

Begrippenlijst
Activisme

Extreem

De algemene benaming voor het fenomeen waarbij
personen of groepen op buitenparlementaire wijze, maar
binnen de grenzen van de wet, streven naar verbetering
van de rechten en levensomstandigheden van individuen,
groepen en dieren.

Personen, groepen of organisaties zijn extreem wanneer zij
zich manifesteren tot op de grens van de wettelijke kaders
van de democratische rechtsorde, maar daar nog binnen
blijven.

Extremisme, extremistisch
Al Qaida
Met de aanduiding Al Qaida wordt tegenwoordig gedoeld
op de verzameling van kern-Al Qaida en aan kern-Al Qaida
gelieerde netwerken. Er is sprake van een wederzijdse
ideologische verbondenheid, waarbij de leiders van lokale
jihadistische groeperingen de ideologie van de wereldwijde
jihad van kern-Al Qaida overnemen en trouw zweren aan
de leider van kern-Al Qaida, Osama bin Laden. Zij voeren
vervolgens vaak de naam Al Qaida, gevolgd door de streek
waar zij actief zijn. Voorbeelden hiervan zijn Al Qaida
in de Islamitische Maghreb (AQIM) en Al Qaida op het
Arabisch Schiereiland (AQAS). Behalve dat deze groepen
de wereldwijde jihad steunen, voeren zij nadrukkelijk
ook een eigen agenda. Er is niet per se sprake van samenwerking of aansturing tussen kern-Al Qaida en de gelieerde
organisaties. Omdat de term ‘Al Qaida’ dus op verschillende
organisaties kan doelen, is het in de praktijk een moeilijk
hanteerbare term en is het gebruikelijk om de speciﬁeke
naam van de organisatie te noemen.

Het fenomeen waarbij personen en groepen, bij het streven
naar verbetering van de rechten en levensomstandigheden
van individuen, groepen of dieren, bewust over de grenzen
van de wet gaan en (gewelddadige) illegale acties plegen.

Gewelddadige jihad
De gewapende strijd tegen vermeende vijanden van de
islam, waarbij ter legitimering een beroep wordt gedaan op
de islamitische rechtsleer.

Islamisme, islamistisch
Een radicale stroming binnen de islam die ernaar streeft de
samenleving een weerspiegeling te laten zijn van hetgeen
volgens hen in de oorspronkelijke bronnen van de islam,
de Koran en de soenna (de uitspraken en handelingen van
de Profeet) staat vermeld. Het islamisme heeft een politieke
agenda en kan bij de verwezenlijking ervan kiezen voor een
gewelddadige of niet gewelddadige en zelfs democratische
variant. Gerelateerd aan salaﬁsme.

Ambtsbericht

Jihadisme

Een (schriftelijke) mededeling aan een persoon of instantie
omtrent door de AIVD verwerkte (persoons)gegevens die
voor de geadresseerde persoon of instantie van belang
kunnen zijn om deze in staat te stellen zijn verantwoordelijkheid uit te oefenen inzake door hem te behartigen
belangen.

Extremistische ideologie waarin de verheerlijking van de
gewelddadige jihad centraal staat.

Bijzondere inlichtingenmiddelen
Technische en andere middelen die worden ingezet ter
uitvoering van een bijzondere bevoegdheid als bedoeld in
de Wiv 2002 en die veelal een geheim karakter hebben.

CBRNe-wapens
Aanduiding voor chemische, biologische, radiologische en
nucleaire wapens en zelfgemaakte explosieven.

Jihadistisch netwerk
Een ﬂuïde, dynamische, vaag afgegrensde structuur die een
aantal personen (radicale moslims) omvat die onderling
een relatie hebben, zowel op individueel niveau als tussen
groepen (of cellen). Zij worden ten minste tijdelijk door een
gemeenschappelijk belang verbonden: het nastreven van
een jihadistisch doel. Personen die deel uitmaken van het
jihadistische netwerk worden door de AIVD aangemerkt als
‘lid’. Men is lid als men binnen de grenzen van het netwerk
actief is en bewust een bijdrage levert aan de realisering van
het jihadistische doel.

Landen van zorg
Dualuse-goederen
Goederen of materialen die geschikt zijn voor tweeërlei
gebruik (zowel civiele als militaire toepassing). Deze term
wordt gebruikt bij het tegengaan van de verdere verspreiding van (massavernietigings)wapens.
58

Landen die ervan worden verdacht massavernietigingswapens en overbrengingsmiddelen te ontwikkelen en
doelen na te streven die een bedreiging kunnen vormen
voor de internationale rechtsorde en de veiligheid en
belangen van Nederland en zijn bondgenoten.

Onverdraagzaam isolationisme

Sigint (Signals intelligence)

Een vorm van radicalisme waarbij men om etnische,
religieuze/levensbeschouwelijke of politieke redenen zeer
intolerante opvattingen huldigt over andere bevolkingsgroepen en daarbij streeft naar de totstandkoming van
een eigen ruimte (enclave) voor wat men als de eigen
bevolkingsgroep beschouwt. In deze eigen ruimte ziet men
geen plaats voor groepen van andere etnische herkomst,
met andere religieuze/levensbeschouwelijke overtuigingen
of andere politieke opvattingen (exclusivisme). Ook streeft
men er vaak naar in deze eigen ruimte eigen wet- en
regelgeving te laten prevaleren boven die van de (westerse)
overheid (parallellisme).

Het onderscheppen en lokaliseren van elektronische
signalen die via de ether (door de lucht) worden verzonden.

Stelsel bewaken en beveiligen
Een samenwerkingsverband, onder leiding van de eenheid
Bewaking en Beveiliging van de NCTV, dat namens de
rijksoverheid verantwoordelijk is voor de beveiliging van de
personen, objecten en diensten in Nederland die zijn opgenomen in het zogenoemde rijksdomein. De AIVD levert in
het kader van het Stelsel dreigingsinformatie aangaande
deze personen, objecten en diensten.

Terrorisme
Overbrengingsmiddelen
Systemen, zoals ballistische raketten, kruisvluchtwapens en
onbemande vliegtuigen, die noodzakelijk zijn om CBRNwapens eﬀectief in te zetten.

Proliferatie
De (verdere) verspreiding van massavernietigingswapens
(chemische, biologische, radiologische en nucleaire
wapens) en van middelen voor het inzetten daarvan
(overbrengingsmiddelen).

Radicalisering
De groeiende bereidheid om diepingrijpende veranderingen in de samenleving (eventueel op ondemocratische
wijze) na te streven en/of te ondersteunen, die op
gespannen voet staan met of een bedreiging kunnen
vormen voor de democratische rechtsorde.

Radicalisme
Het nastreven en/of ondersteunen van diepingrijpende
veranderingen in de samenleving, die een gevaar kunnen
opleveren voor de democratische rechtsorde (doel), eventueel met het hanteren van ondemocratische methodes
(middel), die afbreuk kunnen doen aan het functioneren
van de democratische rechtsorde (eﬀect).

Rijksdomein
Zie Stelsel bewaken en beveiligen.

Het uit ideologische motieven dreigen met, voorbereiden
of plegen van op mensen gericht ernstig geweld, dan
wel daden gericht op het aanrichten van maatschappijontwrichtende zaakschade, met als doel maatschappelijke veranderingen te bewerkstelligen, de bevolking
ernstige vrees aan te jagen of politieke besluitvorming te
beïnvloeden.

Veiligheidsonderzoek
Een onderzoek naar een persoon, gericht op feiten en
omstandigheden die uit het oogpunt van de nationale
veiligheid van belang zijn voor de vervulling van een
speciﬁeke vertrouwensfunctie.

Vertrouwensfunctie
Een functie waarin het mogelijk is misbruik te maken van
kennis of bevoegdheden waardoor de nationale veiligheid
of andere gewichtige belangen van de staat ernstig bedreigd
worden. Het gaat om functies waarin men omgang heeft
met staatsgeheimen, functies waarin door integriteitsaantastingen de nationale veiligheid in het geding is en
speciﬁeke functies in vitale sectoren.

Vitale sectoren
Sectoren en delen van de infrastructuur die zo vitaal (van
wezenlijk belang) zijn voor de Nederlandse samenleving dat
uitval of ernstige verstoring ervan grote maatschappelijke
schade tot gevolg kan hebben.

Salaﬁsme
Een brede ideologische stroming binnen de islam die een
letterlijke terugkeer bepleit naar de ‘zuivere islam’ uit de
begintijd van de islam.

Separatisme
Het streven van een bepaalde bevolkingsgroep om zich los
te maken uit een bestaand staatsverband en een eigen staat
te stichten.

59

Openbare publicaties 2011





Leidraad aanwijzing vertrouwensfuncties vitale sectoren (december 2011)
AIVD Jaarverslag 2010 (april 2011)
AIVD corporate brochure: Tegen de stroom in, voor de nationale veiligheid (februari 2011)
Handleiding Kwetsbaarheidsonderzoek spionage (januari 2011)

Deze en andere openbare publicaties van de AIVD zijn te downloaden van de AIVD-website (www.aivd.nl).
Jaarverslagen van de AIVD zijn te downloaden via www.aivdkennisbank.nl.

60

Colofon
Dit is een uitgave van:
Ministerie van Binnenlandse Zaken en Koninkrijksrelaties
Algemene Inlichtingen- en Veiligheidsdienst
www.aivd.nl
Postbus 20010 | 2500 EA Den Haag
Graﬁsche vormgeving
Zijlstra Drukwerk, Rijswijk
Drukwerk
Zalsman B.V., Zwolle
Fotograﬁe
Hollandse Hoogte
Levien Willemse
Afdeling Communicatie AIVD
April 2012

